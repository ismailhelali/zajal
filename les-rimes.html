<!DOCTYPE html>
<html>
    <head>
       
        <title>كتاب شعر من صفاء الروح</title>
            <meta charset="UTF-8">
<meta name="viewport" content="width=device-width, initial-scale=1">
         <link rel="stylesheet" href="https://maxcdn.bootstrapcdn.com/bootstrap/4.0.0/css/bootstrap.min.css" integrity="sha384-Gn5384xqQ1aoWXA+058RXPxPg6fy4IWvTNh0E263XmFcJlSAwiGgFAW/dAiS6JXm" crossorigin="anonymous">
         <link rel="stylesheet" href="style.css">
        
        <style>
body {
  font-family: Arial, Helvetica, sans-serif;
  font-size: 20px;
}

#myBtn {
  display: none;
  position: fixed;
  bottom: 20px;
  right: 30px;
  z-index: 99;
  font-size: 18px;
  border: none;
  outline: none;
  background-color: red;
  color: white;
  cursor: pointer;
  padding: 15px;
  border-radius: 4px;
}

#myBtn:hover {
  background-color: #555;
}
</style>
</head>
        
       </head>
    <body>
        
        
<button onclick="topFunction()" id="myBtn" title="Go to top">الرجوع للاعلى</button>



<script>
//Get the button
var mybutton = document.getElementById("myBtn");

// When the user scrolls down 20px from the top of the document, show the button
window.onscroll = function() {scrollFunction()};

function scrollFunction() {
  if (document.body.scrollTop > 20 || document.documentElement.scrollTop > 20) {
    mybutton.style.display = "block";
  } else {
    mybutton.style.display = "none";
  }
}

// When the user clicks on the button, scroll to the top of the document
function topFunction() {
  document.body.scrollTop = 0;
  document.documentElement.scrollTop = 0;
}
</script>

        
        
        
        
        <div class="topnav">
  <a href="index">الصفحة الرئيسية</a>
  <a href="les-rimes">مختارات من اعمال الشاعر</a>
  
</div>   
        
        
        
        
        
        
     
    
    
        
          <div>
    <p align="center" dir="RTL">
        ISBN :    978-9920-34-456-2 
        
    </p>
</div>
        
        
        <div>
    <p align="center" dir="RTL">
        <img
            width="50%"
            height="50%"
            
            src="https://drive.google.com/thumbnail?id=1PGQPII6Sp1lO39VD6yntlpF_joIIam0s"
        />
    </p>
</div>
<br clear="all"/>

<br clear="all"/>
<div>
    <h1 dir="RTL">
        <a name="_Toc85566557">الفهرس</a>
    </h1>
    <p align="right" dir="RTL">
        <a href="#_Toc85566557">الفهرس</a>
    </p>
    <p align="right" dir="RTL">
        <a href="#_Toc85566558">مقدمة</a>
    </p>
    <p align="right" dir="RTL">
        <a href="#_Toc85566559">الدماغ طفا</a>
    </p>
    <p align="right" dir="RTL">
        <a href="#_Toc85566560">حياتي بيدي نصنعها</a>
    </p>
    <p align="right" dir="RTL">
        <a href="#_Toc85566561">فيق و عيق</a>
    </p>
    <p align="right" dir="RTL">
        <a href="#_Toc85566562">المسامحة</a>
    </p>
    <p align="right" dir="RTL">
        <a href="#_Toc85566563">البيعة</a>
    </p>
    <p align="right" dir="RTL">
        <a href="#_Toc85566564">الشكوى للرب العالي</a>
    </p>
    <p align="right" dir="RTL">
        <a href="#_Toc85566565">راني نبغيك</a>
    </p>
    <p align="right" dir="RTL">
        <a href="#_Toc85566566">الصدقة</a>
    </p>
    <p align="right" dir="RTL">
        <a href="#_Toc85566567">تمازيرت</a>
    </p>
    <p align="right" dir="RTL">
        <a href="#_Toc85566568">العيب هتاف</a>
    </p>
    <p align="right" dir="RTL">
        <a href="#_Toc85566569">ورقة وسط ظرف</a>
    </p>
    <p align="right" dir="RTL">
        <a href="#_Toc85566570">باب الخروج</a>
    </p>
    <p align="right" dir="RTL">
        <a href="#_Toc85566571">الألم</a>
    </p>
    <p align="right" dir="RTL">
        <a href="#_Toc85566572">كلام سريع</a>
    </p>
    <p align="right" dir="RTL">
        <a href="#_Toc85566573">النحلة السعيدة</a>
    </p>
    <p align="right" dir="RTL">
        <a href="#_Toc85566574">اللقوة العسرية</a>
    </p>
    <p align="right" dir="RTL">
        <a href="#_Toc85566575">هادا ماك يا حوت</a>
    </p>
    <p align="right" dir="RTL">
        <a href="#_Toc85566576">تراب الرجال</a>
    </p>
    <p align="right" dir="RTL">
        <a href="#_Toc85566577">الكلب</a>
    </p>
    <p align="right" dir="RTL">
        <a href="#_Toc85566578">جوج عيون</a>
    </p>
    <p align="right" dir="RTL">
        <a href="#_Toc85566579">انت المقدس</a>
    </p>
    <p align="right" dir="RTL">
        <a href="#_Toc85566580">التمساح السباح</a>
    </p>
    <p align="right" dir="RTL">
        <a href="#_Toc85566581">ملي فقت من النعاس</a>
    </p>
    <p align="right" dir="RTL">
        <a href="#_Toc85566582">اللحظة المعلومة</a>
    </p>
    <p align="right" dir="RTL">
        <a href="#_Toc85566583">عاند لا تحسد</a>
    </p>
    <p align="right" dir="RTL">
        <a href="#_Toc85566584">الصمت دوا لقلوب</a>
    </p>
    <p align="right" dir="RTL">
        <a href="#_Toc85566585">المتناقضات</a>
    </p>
    <p align="right" dir="RTL">
        <a href="#_Toc85566586">نوض تبني</a>
    </p>
    <p align="right" dir="RTL">
        <a href="#_Toc85566587">الحكمة</a>
    </p>
    <p align="right" dir="RTL">
        <a href="#_Toc85566588">بلان</a>
    </p>
    <p align="right" dir="RTL">
        <a href="#_Toc85566589">سوا سوا</a>
    </p>
    <p align="right" dir="RTL">
        <a href="#_Toc85566590">المغاربة</a>
    </p>
    <p align="right" dir="RTL">
        <a href="#_Toc85566591">الجرح</a>
    </p>
    <p align="right" dir="RTL">
        <a href="#_Toc85566592">خربوش دوا لوحوش</a>
    </p>
    <p align="right" dir="RTL">
        <a href="#_Toc85566593">كانت دايزة</a>
    </p>
    <p align="right" dir="RTL">
        <a href="#_Toc85566594">شكون نتا</a>
    </p>
    <p align="right" dir="RTL">
        <a href="#_Toc85566595">ما يحكم عليك ظالم</a>
    </p>
    <p align="right" dir="RTL">
        <a href="#_Toc85566596">محجوبة</a>
    </p>
    <p align="right" dir="RTL">
        <a href="#_Toc85566597">كورونا</a>
    </p>
    <p align="right" dir="RTL">
        <a href="#_Toc85566598">تعالى معايا حدايا بزوج</a>
    </p>
    <p align="right" dir="RTL">
        <a href="#_Toc85566599">سبب سواد العين</a>
    </p>
    <p align="right" dir="RTL">
        <a href="#_Toc85566600">مرحبا</a>
    </p>
    <p align="right" dir="RTL">
        <a href="#_Toc85566601">الحب لكل البشرية</a>
    </p>
    <p align="right" dir="RTL">
        <a href="#_Toc85566602">المودة دايمة و الصواب يكون</a>
    </p>
    <p align="right" dir="RTL">
        <a href="#_Toc85566603">السلام</a>
    </p>
    <p align="right" dir="RTL">
        <a href="#_Toc85566604">تفكر كيفاش كنتي</a>
    </p>
    <p align="right" dir="RTL">
        <a href="#_Toc85566605">الحبيبة</a>
    </p>
    <p align="right" dir="RTL">
        <a href="#_Toc85566606">انت الحب كلو</a>
    </p>
    <p align="right" dir="RTL">
        <a href="#_Toc85566607">يا اللي غادي</a>
    </p>
    <p align="right" dir="RTL">
        <a href="#_Toc85566608">رضعونا كاملين</a>
    </p>
    <p align="right" dir="RTL">
        <a href="#_Toc85566609">المغربي</a>
    </p>
    <p align="right" dir="RTL">
        <a href="#_Toc85566610">الجاهل</a>
    </p>
    <p align="right" dir="RTL">
        <a href="#_Toc85566611">المغرب اصل البشرية</a>
    </p>
    <p align="right" dir="RTL">
        <a href="#_Toc85566612">كعبة العجل</a>
    </p>
    <p align="right" dir="RTL">
        <a href="#_Toc85566613">كولشي عند الله</a>
    </p>
    <p align="right" dir="RTL">
        <a href="#_Toc85566614">يا غزيل تعال</a>
    </p>
    <p align="right" dir="RTL">
        <a href="#_Toc85566615">لا جيلالة</a>
    </p>
    <p align="right" dir="RTL">
        <a href="#_Toc85566616">الخمر الصافي</a>
    </p>
    <p align="right" dir="RTL">
        <a href="#_Toc85566617">تنبغيك بكل لغات العالم</a>
    </p>
    <p align="right" dir="RTL">
        <a href="#_Toc85566618">سفينة التسعود</a>
    </p>
    <p align="right" dir="RTL">
        <a href="#_Toc85566619">سلامي للكل ، سلامي لله</a>
    </p>
    <p align="right" dir="RTL">
        <a href="#_Toc85566620">الادوار</a>
    </p>
    <p align="right" dir="RTL">
        <a href="#_Toc85566621">حبل العشق مثين جامع العارفين</a>
    </p>
    <p align="right" dir="RTL">
        <a href="#_Toc85566622">لا تنسى شكون تكون</a>
    </p>
    <p align="right" dir="RTL">
        <a href="#_Toc85566623">تطوان</a>
    </p>
    <p align="right" dir="RTL">
        <a href="#_Toc85566624">أمة المغرب</a>
    </p>
    <p align="right" dir="RTL">
        <a href="#_Toc85566625">شكرا</a>
    </p>
    <p align="right" dir="RTL">
        <a href="#_Toc85566626">الوهم</a>
    </p>
    <p align="right" dir="RTL">
        <a href="#_Toc85566627">اللمة</a>
    </p>
    <p align="right" dir="RTL">
        <a href="#_Toc85566628">المغرب الكبير</a>
    </p>
    <p align="right" dir="RTL">
        <a href="#_Toc85566629">مرض خبيث</a>
    </p>
    <p align="right" dir="RTL">
        <a href="#_Toc85566630">يا مرحبا يا مݣربة</a>
    </p>
    <p align="right" dir="RTL">
        <a href="#_Toc85566631">بين الحقيقة والخيال شعرة</a>
    </p>
    <p align="right" dir="RTL">
        <a href="#_Toc85566632">أمي العزيزة</a>
    </p>
    <p align="right" dir="RTL">
        <a href="#_Toc85566633">سال قلبك</a>
    </p>
    <p align="right" dir="RTL">
        <a href="#_Toc85566634">المعلم</a>
    </p>
    <p align="right" dir="RTL">
        <a href="#_Toc85566635">ها لواه</a>
    </p>
    <p align="right" dir="RTL">
        <a href="#_Toc85566636">نويطا بيني</a>
    </p>
    <p align="right" dir="RTL">
        <a href="#_Toc85566637">عيني حتالو</a>
    </p>
    <p align="right" dir="RTL">
        <a href="#_Toc85566638">الطير المجروح</a>
    </p>
    <p align="right" dir="RTL">
        <a href="#_Toc85566639">شكون نتا</a>
    </p>
    <p align="right" dir="RTL">
        <a href="#_Toc85566640">الرزق</a>
    </p>
    <p align="right" dir="RTL">
        <a href="#_Toc85566641">هذا بيان</a>
    </p>
    <p align="right" dir="RTL">
        <a href="#_Toc85566642">الدنيا</a>
    </p>
    <p align="right" dir="RTL">
        <a href="#_Toc85566643">الهدف</a>
    </p>
    <p align="right" dir="RTL">
        <a href="#_Toc85566644">أنا جيت</a>
    </p>
    <p align="right" dir="RTL">
        <a href="#_Toc85566645">الغربة</a>
    </p>
    <p align="right" dir="RTL">
        <a href="#_Toc85566646">البناي</a>
    </p>
    <p align="right" dir="RTL">
        <a href="#_Toc85566647">الخليفة</a>
    </p>
    <p align="right" dir="RTL">
        <a href="#_Toc85566648">الطريق</a>
    </p>
    <p align="right" dir="RTL">
        <a href="#_Toc85566649">المفتاح</a>
    </p>
    <p align="right" dir="RTL">
        <a href="#_Toc85566650">روحي</a>
    </p>
    <p align="right" dir="RTL">
        <a href="#_Toc85566651">الميزان</a>
    </p>
    <p align="right" dir="RTL">
        <a href="#_Toc85566652">عشيق الكمال</a>
    </p>
    <p align="right" dir="RTL">
        <a href="#_Toc85566653">عيساوا</a>
    </p>
    <p align="right" dir="RTL">
        <a href="#_Toc85566654">خاتم الهيام</a>
    </p>
    <p align="right" dir="RTL">
        <a href="#_Toc85566655">التناغم</a>
    </p>
    <p align="right" dir="RTL">
        <a href="#_Toc85566656">أنا مول لبلاد</a>
    </p>
    <p align="right" dir="RTL">
        <a href="#_Toc85566657">عين لوح</a>
    </p>
    <p align="right" dir="RTL">
        <a href="#_Toc85566658">على شانك</a>
    </p>
    <p align="right" dir="RTL">
        <a href="#_Toc85566659">الغول الحبيب</a>
    </p>
    <p align="right" dir="RTL">
        <a href="#_Toc85566660">الخوف</a>
    </p>
    <p align="right" dir="RTL">
        <a href="#_Toc85566661">الله</a>
    </p>
    <p align="right" dir="RTL">
        <a href="#_Toc85566662">رحا ولا زيتونة</a>
    </p>
    <p align="right" dir="RTL">
        <a href="#_Toc85566663">كلمة كيف الما</a>
    </p>
    <p align="right" dir="RTL">
        <a href="#_Toc85566664">حبيبة القلب</a>
    </p>
    <p align="right" dir="RTL">
        <a href="#_Toc85566665">لا تبكي</a>
    </p>
    <p align="right" dir="RTL">
        <a href="#_Toc85566666">الطير</a>
    </p>
    <p align="right" dir="RTL">
        <a href="#_Toc85566667">واݣف بين ثنايا روحي</a>
    </p>
    <p align="right" dir="RTL">
        <a href="#_Toc85566668">صوفي يدور</a>
    </p>
    <p align="right" dir="RTL">
        <a href="#_Toc85566669">لا ديقة تحت الله</a>
    </p>
    <p align="right" dir="RTL">
        <a href="#_Toc85566670">البرقية</a>
    </p>
    <p align="right" dir="RTL">
        <a href="#_Toc85566671">يا ربي</a>
    </p>
    <p align="right" dir="RTL">
        <a href="#_Toc85566672">يا لحبيب</a>
    </p>
    <p align="right" dir="RTL">
        <a href="#_Toc85566673">نشوفك بوضوح</a>
    </p>
    <p align="right" dir="RTL">
        <a href="#_Toc85566674">الدنيا</a>
    </p>
    <p align="right" dir="RTL">
        <a href="#_Toc85566675">الروح العارفة</a>
    </p>
    <p align="right" dir="RTL">
        <a href="#_Toc85566676">دوق الكلام</a>
    </p>
    <p align="right" dir="RTL">
        <a href="#_Toc85566677">نهار الجمعة</a>
    </p>
    <p align="right" dir="RTL">
        <a href="#_Toc85566678">يا لحبيب الدائم</a>
    </p>
    <p align="right" dir="RTL">
        <a href="#_Toc85566679">داويني</a>
    </p>
    <p align="right" dir="RTL">
        <a href="#_Toc85566680">وهم الزمان</a>
    </p>
    <p align="right" dir="RTL">
        <a href="#_Toc85566681">سؤال</a>
    </p>
    <p align="right" dir="RTL">
        <a href="#_Toc85566682">لحباب</a>
    </p>
    <p align="right" dir="RTL">
        <a href="#_Toc85566683">لحساب</a>
    </p>
    <p align="right" dir="RTL">
        <a href="#_Toc85566684">الحب جامعنا من زمان</a>
    </p>
    <p align="right" dir="RTL">
        <a href="#_Toc85566685">نسيت باللي نسيت</a>
    </p>
    <p align="right" dir="RTL">
        <a href="#_Toc85566686">اللي داق من كاسو ماهو سقيم</a>
    </p>
    <p align="right" dir="RTL">
        <a href="#_Toc85566687">حبابي نهمو عليا</a>
    </p>
    <p align="right" dir="RTL">
        <a href="#_Toc85566688">طبيبي</a>
    </p>
    <p align="right" dir="RTL">
        <a href="#_Toc85566689">بسم الله</a>
    </p>
    <p align="right" dir="RTL">
        <a href="#_Toc85566690">أنا موجود</a>
    </p>
    <p align="right" dir="RTL">
        <a href="#_Toc85566691">الجهالة</a>
    </p>
    <p align="right" dir="RTL">
        <a href="#_Toc85566692">الناس روات</a>
    </p>
    <p align="right" dir="RTL">
        <a href="#_Toc85566693">سلام الله عليكم</a>
    </p>
    <p align="right" dir="RTL">
        <a href="#_Toc85566694">نهار دويت</a>
    </p>
    <p align="right" dir="RTL">
        <a href="#_Toc85566695">الله يا الله</a>
    </p>
    <h1 dir="RTL">
        <a name="_Toc85566558">مقدمة</a>
    </h1>
    <h1 dir="RTL">
        <a name="_Toc85566559">الدماغ طفا</a>
    </h1>
    <p align="center" dir="RTL">
        ما عارف فين غادي
    </p>
    <p align="center" dir="RTL">
        وقتاش نوصل ، حرت فهادي
    </p>
    <p align="center" dir="RTL">
        السفينة غادية بشكل عادي
    </p>
    <p align="center" dir="RTL">
        وما قدرت نتوقع وقتاش توقف ، كنت راضي
    </p>
    <p align="center" dir="RTL">
        تخبط بينا فالطرقان
    </p>
    <p align="center" dir="RTL">
        وتدوز وسط لحفاري و الوديان
    </p>
    <p align="center" dir="RTL">
        مرا مرخوفة مرة زحام مرة حدورة مرة فدان
    </p>
    <p align="center" dir="RTL">
        و الزين فيها على كل لوان
    </p>
    <p align="center" dir="RTL">
        مرة نݣلس مرة نوݣف
    </p>
    <p align="center" dir="RTL">
        نقول وصلنا و تزيد الطريق تعوكس
    </p>
    <p align="center" dir="RTL">
        تشوف فيها خبايا لبلاد و القنت المنوحس
    </p>
    <p align="center" dir="RTL">
        وتصفي بيها هوايس راسك المشوكس
    </p>
    <p align="center" dir="RTL">
        هز هز ، غربل غربل
    </p>
    <p align="center" dir="RTL">
        شد الضص . لا تراجل
    </p>
    <p align="center" dir="RTL">
        هذا زيتون هادي قصة لا فصة ، ماعرفت فين راني ݣالس
    </p>
    <p align="center" dir="RTL">
        خلايا دماغي طفاو و نسيت الهم و القوال
    </p>
    <p align="center" dir="RTL">
        وتليت نفكر فدلحال
    </p>
    <p align="center" dir="RTL">
        و نقول سبحانك يا مبدع دلمجال
    </p>
    <p align="center" dir="RTL">
        سبحانك يا من جعلتي سرك فݣاع لفعال
    </p>
    <p align="center" dir="RTL">
        كي ليمن كي ليسر كلش من عندك يا لكمال
    </p>
    <p align="center" dir="RTL">
        راني فملكك طفل صغير
    </p>
    <p align="center" dir="RTL">
        نشوف و نتعلم بشوق كبير
    </p>
    <p align="center" dir="RTL">
        نقرب ليك و لفراق يطير
    </p>
    <p align="center" dir="RTL">
        يدي فيديك ݣودني نسير
    </p>
    <p align="center" dir="RTL">
        فطريق الرجوع كانت الدنيا زحام
    </p>
    <p align="center" dir="RTL">
        كثر الضجيج و كثر بيناتنا لغيام
    </p>
    <p align="center" dir="RTL">
        دقت و بغيت نطير و نخرج من الظلام
    </p>
    <p align="center" dir="RTL">
        ݣالس و الحب كبير ، كولشي يميل و الصبر لزام
    </p>
    <p align="center" dir="RTL">
        سولت راسي واش لحال معبور
    </p>
    <p align="center" dir="RTL">
        واش كولشي بالروية معصور
    </p>
    <p align="center" dir="RTL">
        واش ايام الناس حياة ولا قبور
    </p>
    <p align="center" dir="RTL">
        واش نتكلم بالآهات و لا كلامي مبشور
    </p>
    <p align="center" dir="RTL">
        الدماغ طفا و سرت نستمتع باللحظة
    </p>
    <p align="center" dir="RTL">
        جواد معاك بلاصة ، بغيت نبدل الحطة
    </p>
    <p align="center" dir="RTL">
        ديني نجول خلي لباب محلول و رصا
    </p>
    <p align="center" dir="RTL">
        كولشي مقبول اللي جات منك فرصة
    </p>
    <p align="center" dir="RTL">
        <br/>
        <br/>
        ***
    </p>
    <h1 dir="RTL">
        <a name="_Toc85566560">حياتي بيدي نصنعها</a>
    </h1>
    <p align="center" dir="RTL">
        عبر عليك يا الشجرة
    </p>
    <p align="center" dir="RTL">
        دواك قريب و قطوفك تحلى
    </p>
    <p align="center" dir="RTL">
        يا التفاحة أمرك عجيب و سرك زهرة
    </p>
    <p align="center" dir="RTL">
        لابس تارازا و غادي فالفدان نقلب على ثمرة
    </p>
    <p align="center" dir="RTL">
        زمان ، تلواو عليك و مشاو بيك
    </p>
    <p align="center" dir="RTL">
        غلبو العديان و صلاح الحال بين يديك
    </p>
    <p align="center" dir="RTL">
        لا تستسلم لغلالك ، و جسمك يخليك
    </p>
    <p align="center" dir="RTL">
        نتا شيفور زمانك ، سوݣ روحك توريك
    </p>
    <p align="center" dir="RTL">
        فعز الأزمة ، نطلبو الرحمة
    </p>
    <p align="center" dir="RTL">
        نقولك كلمة ، المودة ببسمة
    </p>
    <p align="center" dir="RTL">
        تحيد الزحمة و تطير الظلمة
    </p>
    <p align="center" dir="RTL">
        ݣمرة فالسما تنور طريق الحب الاسمى
    </p>
    <p align="center" dir="RTL">
        شمسنا و أرضنا تجمعنا
    </p>
    <p align="center" dir="RTL">
        حياتي بيدي نصنعها
    </p>
    <p align="center" dir="RTL">
        فنان ننقش فوق سطح البحر قلب و حلما
    </p>
    <p align="center" dir="RTL">
        نلحن بالصمت و لا نقول كلمة .
    </p>
    <p align="center" dir="RTL">
        <br/>
        <br/>
        ***
    </p>
    <h1 dir="RTL">
        <a name="_Toc85566561">فيق و عيق</a>
    </h1>
    <p align="center" dir="RTL">
        خرج من القطيع و هز راسك
    </p>
    <p align="center" dir="RTL">
        قدس اللحظة و شوف قياسك
    </p>
    <p align="center" dir="RTL">
        انت المقدس حيد هواسك
    </p>
    <p align="center" dir="RTL">
        انت المركز ديرها وسط ساسك
    </p>
    <p align="center" dir="RTL">
        راحة الله يا خيي
    </p>
    <p align="center" dir="RTL">
        تتهرس العيا و ضيي
    </p>
    <p align="center" dir="RTL">
        تتصفي النفس و تتاويها مع روحي
    </p>
    <p align="center" dir="RTL">
        و تتنور قلوبنا و جمارنا تطفي
    </p>
    <p align="center" dir="RTL">
        ما فياش غير بلاش
    </p>
    <p align="center" dir="RTL">
        لاحقاش غير علاش
    </p>
    <p align="center" dir="RTL">
        ماتماش عييت حقاش
    </p>
    <p align="center" dir="RTL">
        الهم فراش ينعس كيف نعاش
    </p>
    <p align="center" dir="RTL">
        راحة الله تنسيك الحلوة و المرة يا سلام على ملقاك
    </p>
    <p align="center" dir="RTL">
        تدوز معاك هادي و هاديك و تبكي معاك
    </p>
    <p align="center" dir="RTL">
        و الرزاق الله بلا جميل غير صبر لزام لا تنساك
    </p>
    <p align="center" dir="RTL">
        دابا تزورك . و تزهي حضورك و تصفي ديق هواك
    </p>
    <p align="center" dir="RTL">
        ݣالس بين جنانك
    </p>
    <p align="center" dir="RTL">
        نشوف عنبك و رمانك
    </p>
    <p align="center" dir="RTL">
        يا روحي قوليلي و غمريني بحنانك
    </p>
    <p align="center" dir="RTL">
        طيري بيا و ديريني تحت جناحك
    </p>
    <p align="center" dir="RTL">
        لا تحاكم خوك و تلقالو زلات
    </p>
    <p align="center" dir="RTL">
        لا تصنف حروفك و تزيد فالاهات
    </p>
    <p align="center" dir="RTL">
        حالو من ظروفك و المحبة بقات
    </p>
    <p align="center" dir="RTL">
        كولشي من خوفك و الحكمة ولات
    </p>
    <p align="center" dir="RTL">
        نعدرك ونسمامحك ، ونتمنى تكون الفكرة وصلات
    </p>
    <p align="center" dir="RTL">
        الانسانية من زمان بدات
    </p>
    <p align="center" dir="RTL">
        نتقدا من خيراتها و نستمتع .. الدنيا لدات
    </p>
    <p align="center" dir="RTL">
        نحلل و نميل ونزيد مازال الطريق طويل ، طريق الحياة
    </p>
    <p align="center" dir="RTL">
        انا وحدي ، منفرد فملكي
    </p>
    <p align="center" dir="RTL">
        انا ماشي عرقي ، انا إنسان ، كائن مزكي
    </p>
    <p align="center" dir="RTL">
        لا تعمم عليا ، بغيت تعرف سير برجليا ولا بركاك تشكي
    </p>
    <p align="center" dir="RTL">
        لا تخرج عينيك فيا ، لخواض شفتيه فعينيا منك ݣالس متكي
    </p>
    <p align="center" dir="RTL">
        يمكن شفارا
    </p>
    <p align="center" dir="RTL">
        يمكن قمارا
    </p>
    <p align="center" dir="RTL">
        واقيلا بالشطارة . ممكن حݣارا
    </p>
    <p align="center" dir="RTL">
        و انا مرايتك بلا زكارة
    </p>
    <p align="center" dir="RTL">
        اللي عجبك فيا فيك تصيبو
    </p>
    <p align="center" dir="RTL">
        و اللي كرهتيها فمكنونات قلبك يا حبيبو
    </p>
    <p align="center" dir="RTL">
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566562">المسامحة</a>
    </h1>
    <p align="center" dir="RTL">
        نقول فيك الشعر و نسامحك
    </p>
    <p align="center" dir="RTL">
        ݣول الصدق راه الحب اقوى من فعايلك
    </p>
    <p align="center" dir="RTL">
        يا لحبيب انا نسيت زلايلك
    </p>
    <p align="center" dir="RTL">
        و قلبي ليك يميل فكل لحظة انا مصالحك
    </p>
    <p align="center" dir="RTL">
        لا تكون جاهل يا لحبيب
    </p>
    <p align="center" dir="RTL">
        انا لودك عاقل بغيت نصيب
    </p>
    <p align="center" dir="RTL">
        فطريقك صفا روحي والحب قريب
    </p>
    <p align="center" dir="RTL">
        حنان الروح و الورد يفوح و دلال عجيب
    </p>
    <p align="center" dir="RTL">
        انا مزاوݣ سامحني
    </p>
    <p align="center" dir="RTL">
        نترجاك عضرني
    </p>
    <p align="center" dir="RTL">
        خليني نزيد و قربني
    </p>
    <p align="center" dir="RTL">
        شدني من يدي و احضني
    </p>
    <p align="center" dir="RTL">
        العجب العجاب شفتو معاك
    </p>
    <p align="center" dir="RTL">
        بين المودة و العتاب حلقت فهواك
    </p>
    <p align="center" dir="RTL">
        شحال هادي معاك و تاريخنا ورد بين اشواك
    </p>
    <p align="center" dir="RTL">
        قول راه بيدك كولشي و الساس بعطرك و هواك
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566563">البيعة</a>
    </h1>
    <p align="center" dir="RTL">
        نبايعك يا لحبيب ، الله يا الله مولانا
    </p>
    <p align="center" dir="RTL">
        عارفك تسمعني يا القريب ، يا الله فيك رجانا
    </p>
    <p align="center" dir="RTL">
        لا ترضنا و قبلنا خدامك يا الحليم قرب دوانا
    </p>
    <p align="center" dir="RTL">
        يا سلطان البها جيتك حزين يا الخبير بهي زمانا
    </p>
    <p align="center" dir="RTL">
        كلامي ما نقطعو واخا علالي يرجعو
    </p>
    <p align="center" dir="RTL">
        ايلي على زلايلي يا ملك الملوك سوارتي ليك ادفعو
    </p>
    <p align="center" dir="RTL">
        الكمال و سر الجلال فخلقك و فضو الهلال تجمعو
    </p>
    <p align="center" dir="RTL">
        نفكرك يتبورش لحمي ، حيران و نبكي دموعي نزلو
    </p>
    <p align="center" dir="RTL">
        جهدي و كل ما ليا فبهاك نحطو
    </p>
    <p align="center" dir="RTL">
        حبي و بها الدنيا ، كل الدنيا فحسنك تصبو
    </p>
    <p align="center" dir="RTL">
        بعرق واحد نقلب عليك ، يا لحبيب نجيك نحبو
    </p>
    <p align="center" dir="RTL">
        مالي علاش ننساك يا سيدي نبايع فالنهار بجهرو
    </p>
    <p align="center" dir="RTL">
        يا مولاي . بيني و بينك شلا كلام
    </p>
    <p align="center" dir="RTL">
        يا سيدي ، نهار ملقاك تشوفني وسط الزحام
    </p>
    <p align="center" dir="RTL">
        حرت ففعايلي .وقتما وصلت نصيبك فاتح بابك للعموم
    </p>
    <p align="center" dir="RTL">
        و نرجع و نقول علاش . و نصير نادم مضيوم
    </p>
    <p align="center" dir="RTL">
        ملقاك فهاد اللحظة بالتمام
    </p>
    <p align="center" dir="RTL">
        و انا عليها صابر وسط الزحام
    </p>
    <p align="center" dir="RTL">
        بين ماضي غابر عليا يتراكم
    </p>
    <p align="center" dir="RTL">
        و بين مستقبل حالم نخاف نكون عليه نادم
    </p>
    <p align="center" dir="RTL">
        يا سيدي شمسك شرقاة فروحي
    </p>
    <p align="center" dir="RTL">
        صلاتك سبح طويل يداوي جروحي
    </p>
    <p align="center" dir="RTL">
        يا حبيب الجوارح يا ضو العقل السارح فصروحي
    </p>
    <p align="center" dir="RTL">
        نبايعك على الحلوة و المرة و على كل جرة
    </p>
    <p align="center" dir="RTL">
        انا و يا قلبي عليك دويت
    </p>
    <p align="center" dir="RTL">
        ياك انا فهاد الدنيا عليك تكويت
    </p>
    <p align="center" dir="RTL">
        فبهاك يا مالكي جريت و جريت
    </p>
    <p align="center" dir="RTL">
        يا سيدي راني ما مليت
    </p>
    <p align="center" dir="RTL">
        عجل يا سيدي ربي بملقاك ،، يا رحمان
    </p>
    <p align="center" dir="RTL">
        نشوف خيال منك فكل مكان
    </p>
    <p align="center" dir="RTL">
        فبهاك ننشد ارقى الالحان
    </p>
    <p align="center" dir="RTL">
        و فحبك راني دايب و ما ندمان
    </p>
    <p align="center" dir="RTL">
        نبايع يا سيدي نبايع بعروقي و سراري
    </p>
    <p align="center" dir="RTL">
        جيتك و راك عارف خباري
    </p>
    <p align="center" dir="RTL">
        يا سيدي نبايع ، بخبتي و خسايلي
    </p>
    <p align="center" dir="RTL">
        بدنوبي و السيئ ففعايلي
    </p>
    <p align="center" dir="RTL">
        يا سيدي نبايع ، انا جيتك ليوم طايع
    </p>
    <p align="center" dir="RTL">
        قادر تبدلهم باللي تريدو و بالمحبة راني اليوم راجع
    </p>
    <p align="center" dir="RTL">
        من المحال يا ربي باش ننسا كلامك يا حبي الساطع
    </p>
    <p align="center" dir="RTL">
        نبايع يا سيدي نبايع
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566564">الشكوى للرب العالي</a>
    </h1>
    <p align="center" dir="RTL">
        الشكوى للرب العالي
    </p>
    <p align="center" dir="RTL">
        شكوة فوق الحمار البالي
    </p>
    <p align="center" dir="RTL">
        نمخض فيها شوقي ودلالي
    </p>
    <p align="center" dir="RTL">
        من عصور بعيدا و انا نعصر و نلالي
    </p>
    <p align="center" dir="RTL">
        سلامي ليك يا السامعني و العارف حوالي
    </p>
    <p align="center" dir="RTL">
        لا تفرق بين كلامي و صمتي ولا بين خبتي و جمالي
    </p>
    <p align="center" dir="RTL">
        و لا تدير حدود بين روحي و نفسي
    </p>
    <p align="center" dir="RTL">
        ولا تستغرب من بعادي و حلولي
    </p>
    <p align="center" dir="RTL">
        نوصيك لا تبعد بين رفضي و قبولي
    </p>
    <p align="center" dir="RTL">
        راني نساين و نعاين ساعة و صولي
    </p>
    <p align="center" dir="RTL">
        الطريق بعيدة و الجهد من كمالي
    </p>
    <p align="center" dir="RTL">
        و المسار ظلام و فتيلة روحي تبينلي الحفاري
    </p>
    <p align="center" dir="RTL">
        فكل لحظة نشوف مرورك قدامي
    </p>
    <p align="center" dir="RTL">
        نسمع صوتك و نفهم سكوتك فيامي
    </p>
    <p align="center" dir="RTL">
        دفئك وصلني و شمسك تنورني
    </p>
    <p align="center" dir="RTL">
        نترجاك لا تعضرني و زيد فمحبتك دلالي
    </p>
    <p align="center" dir="RTL">
        قالو و قالو ، قالو على برجك بعيد عالي
    </p>
    <p align="center" dir="RTL">
        حارو و مالو ، و وصلنا لبابك فثواني
    </p>
    <p align="center" dir="RTL">
        لقيناه بلا حراس ، لقيناه جميل بلا قياس و الزهور لا تسالي
    </p>
    <p align="center" dir="RTL">
        وصبنا أصولو و قرينا عقدو و وجدنا إسمنا مختوم بحبر غالي
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566565">راني نبغيك</a>
    </h1>
    <p align="center" dir="RTL">
        يا روحي طيبيلي جروحي
    </p>
    <p align="center" dir="RTL">
        يا روحي نخاف و عارفك ما دوخي
    </p>
    <p align="center" dir="RTL">
        يا سلامي يا عشقي و هيامي
    </p>
    <p align="center" dir="RTL">
        يا كلام الروح الدافية و فؤاد المودة الصافي
    </p>
    <p align="center" dir="RTL">
        غير حاكمني يا حبيبي
    </p>
    <p align="center" dir="RTL">
        زيد قرب و صدر قرارك و آمرني
    </p>
    <p align="center" dir="RTL">
        نفهمك بفهامتي و نحط فيك حكايتي
    </p>
    <p align="center" dir="RTL">
        تجارب و آهات و وردة فمرايتي
    </p>
    <p align="center" dir="RTL">
        نغير عليك
    </p>
    <p align="center" dir="RTL">
        نقدر نقول تنبغيك
    </p>
    <p align="center" dir="RTL">
        نسمع خبارك و نفكر فيك
    </p>
    <p align="center" dir="RTL">
        نجيب عبارك و عمرني نخليك
    </p>
    <p align="center" dir="RTL">
        شوقك باين فجبيني
    </p>
    <p align="center" dir="RTL">
        حسنك فاجئني فطريقي
    </p>
    <p align="center" dir="RTL">
        صوتك سمعتو فحريقي
    </p>
    <p align="center" dir="RTL">
        و لمستك رحمة الله يا عشيقي
    </p>
    <p align="center" dir="RTL">
        ونزيدك حاجة
    </p>
    <p align="center" dir="RTL">
        كون كيف بغيت تكون فهاد لفراجة
    </p>
    <p align="center" dir="RTL">
        بأي هوية او اي ثقافة حاضرة و لا منسية
    </p>
    <p align="center" dir="RTL">
        سلامي ليك و اشواق تدور غي عليك بروية
    </p>
    <p align="center" dir="RTL">
        راني نبغيك و نزيد نقول نموت عليك يا لبنية
    </p>
    <p align="center" dir="RTL">
        نشد الطريق و نضرب مسافات من اجل وردة جورية
    </p>
    <p align="center" dir="RTL">
        <br/>
        <br/>
        ***
    </p>
    <h1 dir="RTL">
        <a name="_Toc85566566">الصدقة</a>
    </h1>
    <p align="center" dir="RTL">
        صدقة صدقة و دقة دقة
    </p>
    <p align="center" dir="RTL">
        طالبين وجه الله فهاد الحلقة
    </p>
    <p align="center" dir="RTL">
        غير وريونا طريقنا نخرجو للزنقة
    </p>
    <p align="center" dir="RTL">
        عييت ساكت و دويت بالحرقة
    </p>
    <p align="center" dir="RTL">
        يا حبيب القلب و الوجدان
    </p>
    <p align="center" dir="RTL">
        يا نور العين و صاحب الميزان
    </p>
    <p align="center" dir="RTL">
        يا عشيق الدلال و مبدع الانسان
    </p>
    <p align="center" dir="RTL">
        انا ماشي عايق ، انا بحبك فرحان
    </p>
    <p align="center" dir="RTL">
        يا روحي يا من هو بدواخلي
    </p>
    <p align="center" dir="RTL">
        يا عشقي يا اللي فحياتي و صوالحي
    </p>
    <p align="center" dir="RTL">
        نبغيك قربي و تكون بجنبي نسيني هوايسي
    </p>
    <p align="center" dir="RTL">
        زيد و زيد دويني ، يا حبيب القلب و نور عيني
    </p>
    <p align="center" dir="RTL">
        نقرر و نخطط و نزݣل و لا تفرط
    </p>
    <p align="center" dir="RTL">
        كولشي عبار ، كولشي من الخير هبط
    </p>
    <p align="center" dir="RTL">
        نتا التاج و قرار العرش و الخيل و المربط
    </p>
    <p align="center" dir="RTL">
        حالف كلامك من عرشي ما يهبط
    </p>
    <p align="center" dir="RTL">
        نتا صديقي العزيز و الرفيق
    </p>
    <p align="center" dir="RTL">
        لا تحطني فحتا خانة نخاف نديق
    </p>
    <p align="center" dir="RTL">
        منفرد براسي لا تزيد هواسي و نتيق
    </p>
    <p align="center" dir="RTL">
        راني نحفر فبيري و نزفت الطريق
    </p>
    <p align="center" dir="RTL">
        نشوف فيك بها راسي
    </p>
    <p align="center" dir="RTL">
        بشاشة و ترددات الحب طيبات نعاسي
    </p>
    <p align="center" dir="RTL">
        فرحة تجول فالمجال و تبهي حياتي
    </p>
    <p align="center" dir="RTL">
        يا مرايتي يا فرحتي و حكايتي
    </p>
    <p align="center" dir="RTL">
        يا مرايتي يا فرحتي و حكايتي و شوق كبير
    </p>
    <p align="center" dir="RTL">
        يا سعدي و بهاية يا ونيسي و دواية و كلام كثير
    </p>
    <p align="center" dir="RTL">
        يا روحي قوليلي فرشيلي و غطيني نخاف نحير
    </p>
    <p align="center" dir="RTL">
        يا سلامي أجي قدامي عيديلي حلامي و يكون نهار كبير
    </p>
    <p align="center" dir="RTL">
        <br/>
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566567">تمازيرت</a>
    </h1>
    <p align="center" dir="RTL">
        أكال نتمزيرت اسي بنو يان
    </p>
    <p align="center" dir="RTL">
        ارض بلادك الارض الحرة بني فيها
    </p>
    <p align="center" dir="RTL">
        بشوية بشوية وفساسك دير حجرها و عليها
    </p>
    <p align="center" dir="RTL">
        بني عشك منها و ستعمل رملها و ضم اللي يبغيها
    </p>
    <p align="center" dir="RTL">
        غير بالمهل يبانو معالم زهرها و النور يسطع فيها
    </p>
    <p align="center" dir="RTL">
        ايميك سيميك اسَيْطار اونزار ايسو واكال
    </p>
    <p align="center" dir="RTL">
        بقطرة بقطرة يبانو معالم المطر
    </p>
    <p align="center" dir="RTL">
        شوف الحكمة من نزولو بروية فوق الشجر
    </p>
    <p align="center" dir="RTL">
        يروي الغلة ، واش الانسان اللي يحكم ولا أمر القدر
    </p>
    <p align="center" dir="RTL">
        الروح بأمرو و هادا حال البشر
    </p>
    <p align="center" dir="RTL">
        ايميك سيميك ، اسي تمون واسيف اركيغيݣا انݣي
    </p>
    <p align="center" dir="RTL">
        بشوية بشوية تيتجمع لواد و يحمل
    </p>
    <p align="center" dir="RTL">
        دوق المعنى و المراحل لا تجهل
    </p>
    <p align="center" dir="RTL">
        من قطرة صغيرة تكاثرة بالعمل
    </p>
    <p align="center" dir="RTL">
        لواد يضم خوتو بروية و أمل
    </p>
    <p align="center" dir="RTL">
        يا خيي من لحيتو لقم ليه
    </p>
    <p align="center" dir="RTL">
        يا خيي بلادك بغيها و الكره لا تخليه
    </p>
    <p align="center" dir="RTL">
        بلاد ايمازيغن بتمغرابيت نشرح ليه
    </p>
    <p align="center" dir="RTL">
        ونور الرحمة اللي لقيتو نوريه
    </p>
    <p align="center" dir="RTL">
        و فهاد الزمان اللي بغا يسرح البهائم
    </p>
    <p align="center" dir="RTL">
        لزام عليه يكون عالم
    </p>
    <p align="center" dir="RTL">
        سيد لا يعتبر راسو خادم
    </p>
    <p align="center" dir="RTL">
        حقيقة عنداك تقول هذا حالم
    </p>
    <p align="center" dir="RTL">
        <br/>
        ***
    </p>
    <h1 dir="RTL">
        <a name="_Toc85566568">العيب هتاف</a>
    </h1>
    <p align="center" dir="RTL">
        ولداتني أمي بلا عيب و العيب هتاف.
    </p>
    <p align="center" dir="RTL">
        تيضربك على غفلة ، دقة بين لكتاف
    </p>
    <p align="center" dir="RTL">
        جيت للدنيا بلا خوف ، و الخوف ولاف
    </p>
    <p align="center" dir="RTL">
        تينقصك كيف منجل ومن الدقة آلاف
    </p>
    <p align="center" dir="RTL">
        جمافو عليك اعيوبي
    </p>
    <p align="center" dir="RTL">
        انا طرت و شديت الارض ، نسيت دنوبي
    </p>
    <p align="center" dir="RTL">
        لا تحدثني على زلايلي و لا شي من دشي
    </p>
    <p align="center" dir="RTL">
        راني نسيت كولش . حتا باش معشي
    </p>
    <p align="center" dir="RTL">
        فعايلو من خصال الغجر
    </p>
    <p align="center" dir="RTL">
        لكن راني نعشقهم. و نتبع لمتهم تحت ضو القمر
    </p>
    <p align="center" dir="RTL">
        هادو خسايل حتما ستندثر
    </p>
    <p align="center" dir="RTL">
        ندفنها بيدي و نغطي القبر
    </p>
    <p align="center" dir="RTL">
        ضربنا طريق الهول ، و حيدنا النعالة
    </p>
    <p align="center" dir="RTL">
        نسينا اللي قرينا و ما عجبتنا الجهالة
    </p>
    <p align="center" dir="RTL">
        عاودنا ترابينا و ما تلينا نصدقو من والة
    </p>
    <p align="center" dir="RTL">
        عرفنا شكون حنا و شربنا من حوض بهانة
    </p>
    <p align="center" dir="RTL">
        يا حبيبي ، آه قلبي مجروح
    </p>
    <p align="center" dir="RTL">
        و القلم عيا من اللوح
    </p>
    <p align="center" dir="RTL">
        كلامك ليا ما خصو شروح
    </p>
    <p align="center" dir="RTL">
        باين من عنوانو ، كلام الروح
    </p>
    <p align="center" dir="RTL">
        يا كلام الروح ، يا روحي
    </p>
    <p align="center" dir="RTL">
        أناديك ، بقاي معايا لا تروحي
    </p>
    <p align="center" dir="RTL">
        لمي شتاتي و داوي جروحي
    </p>
    <p align="center" dir="RTL">
        و فكريني فمولاك و علي صروحي
    </p>
    <p align="center" dir="RTL">
        الباطل فعينيك حق
    </p>
    <p align="center" dir="RTL">
        بنيتي حيوط بين لمحبة و الصدق
    </p>
    <p align="center" dir="RTL">
        تريد الخوف و تربطو بأسباب الرزق
    </p>
    <p align="center" dir="RTL">
        كممتي لقلوب و تريد تقطع آخر عرق
    </p>
    <p align="center" dir="RTL">
        راني ما نلومك راني نبغيك
    </p>
    <p align="center" dir="RTL">
        راني عشقة سمومك و ما ناسيك
    </p>
    <p align="center" dir="RTL">
        كلامك كولو حلاوة زيد ربي يعطيك
    </p>
    <p align="center" dir="RTL">
        اللي جات منك حسن و طراوة ، خود مني نعطيك
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566569">ورقة وسط ظرف</a>
    </h1>
    <p align="center" dir="RTL">
        سمعي كلامي راه نتي اللطف
    </p>
    <p align="center" dir="RTL">
        دوقي لمعاني نتي حيدتيلو الخوف
    </p>
    <p align="center" dir="RTL">
        حيت علمتيه يمشي و حياتو لخصتيها فورقة وسط ظرف
    </p>
    <p align="center" dir="RTL">
        و حيت قريتيه لمعاني و الحرف
    </p>
    <p align="center" dir="RTL">
        حتى حاجة ما تجي بزز
    </p>
    <p align="center" dir="RTL">
        طاقتك و حبك و سط قلبك محرز
    </p>
    <p align="center" dir="RTL">
        كلامك متقون شربيل بالفنون مطرز
    </p>
    <p align="center" dir="RTL">
        وغناك ملحون ، نسمع تنشادو و للالباب يعجز
    </p>
    <p align="center" dir="RTL">
        نتي اليد و الخاتم
    </p>
    <p align="center" dir="RTL">
        نتي السيد و الخادم
    </p>
    <p align="center" dir="RTL">
        انا بيك راني حالم
    </p>
    <p align="center" dir="RTL">
        قرطاست النسا و العالم
    </p>
    <p align="center" dir="RTL">
        فبهاك و حسنك نتعلم
    </p>
    <p align="center" dir="RTL">
        بشوقك و ضيك ننضم
    </p>
    <p align="center" dir="RTL">
        فسوقك لقيت راسي و تليت معلم
    </p>
    <p align="center" dir="RTL">
        حنا متساويين و عليك ما ننقم
    </p>
    <p align="center" dir="RTL">
        حبنا ما شي مسألة هرمية
    </p>
    <p align="center" dir="RTL">
        خلي عليك الافكار المتواترة المنسية
    </p>
    <p align="center" dir="RTL">
        ماشي فكرة سيد و عبد ولا افكار مقصية
    </p>
    <p align="center" dir="RTL">
        حنا خوت ، حنا واحد فملك الله و روحنا مهدية
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566570">باب الخروج</a>
    </h1>
    <p align="center" dir="RTL">
        رخاها الله علينا
    </p>
    <p align="center" dir="RTL">
        و سرنا البلدان برجلينا
    </p>
    <p align="center" dir="RTL">
        كاين اللي غادي معارفهاش فين دايانا
    </p>
    <p align="center" dir="RTL">
        و كاين اللي ساهي و يقول غير انا
    </p>
    <p align="center" dir="RTL">
        بنادم فالحياة مدرم
    </p>
    <p align="center" dir="RTL">
        الخسارة اللي بانتلو فيها يزطم
    </p>
    <p align="center" dir="RTL">
        نسا راسو و باللي راه مكرم
    </p>
    <p align="center" dir="RTL">
        زاد هواسو وتاليتو يندم
    </p>
    <p align="center" dir="RTL">
        يا السائل على باب الخروج
    </p>
    <p align="center" dir="RTL">
        راهو فيك ، شد الدروج
    </p>
    <p align="center" dir="RTL">
        اللي جابك ما يخليك مقجوج
    </p>
    <p align="center" dir="RTL">
        نسا حسابك و حل بابك ، الحياة ارتقاء و عروج
    </p>
    <p align="center" dir="RTL">
        ݣاليك فركوس ، كاينة المعنى
    </p>
    <p align="center" dir="RTL">
        شوف ، أجي فوز و روحك تمنى
    </p>
    <p align="center" dir="RTL">
        معها لزام تلقى الراحة و الهنى
    </p>
    <p align="center" dir="RTL">
        و بيها زلال نفسك تمشي و تنسى المحنى
    </p>
    <p align="center" dir="RTL">
        شفت خيي وكرهتو
    </p>
    <p align="center" dir="RTL">
        خوفني شكلو و نظرتو
    </p>
    <p align="center" dir="RTL">
        لاكن ملي عرفتو زال الوهم وفهمة هضرتو
    </p>
    <p align="center" dir="RTL">
        العمالة و المعاملة ، بخسايل الرجال عبرتو
    </p>
    <p align="center" dir="RTL">
        بسم الله كلام الروح نختم بيه
    </p>
    <p align="center" dir="RTL">
        بركة الله ، ديما فبالي و ما ناسيه
    </p>
    <p align="center" dir="RTL">
        لا شريك له ، يستر عيوبي ، كلام نبغيه
    </p>
    <p align="center" dir="RTL">
        حساب ربعة ، لا زلال لا خصال و كولشي ناسيه
    </p>
    <p align="center" dir="RTL">
        نزلو دموعي بحر لفراق
    </p>
    <p align="center" dir="RTL">
        نرمم فصدوعي و نحيد الزواق
    </p>
    <p align="center" dir="RTL">
        كلام الصح ساسو صحيح نسمعو فالاعماق
    </p>
    <p align="center" dir="RTL">
        قريب حدايا ،
    </p>
    <p align="center" dir="RTL">
        ديما معايا
    </p>
    <p align="center" dir="RTL">
        من روحي و بهايا
    </p>
    <p align="center" dir="RTL">
        ينور سمايا و يزيد الاشواق
    </p>
    <p align="center" dir="RTL">
        نشريه بحياتي
    </p>
    <p align="center" dir="RTL">
        و ندفع فيه داتي
    </p>
    <p align="center" dir="RTL">
        ݣول لا تخلي
    </p>
    <p align="center" dir="RTL">
        راه اللي فاتلو رجع ، لزام يولي .
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566571">الألم</a>
    </h1>
    <p align="center" dir="RTL">
        ألم فجسمي ينادي بإسمي
    </p>
    <p align="center" dir="RTL">
        يرجعني للحظة و يفكرني فحلمي
    </p>
    <p align="center" dir="RTL">
        حريق عميق يعاود حكايتي
    </p>
    <p align="center" dir="RTL">
        شوق منو نديق نشوف فيه مرايتي
    </p>
    <p align="center" dir="RTL">
        يوصلي كلام المفيد
    </p>
    <p align="center" dir="RTL">
        لا يكدب عليا و راسو قاسح عنيد
    </p>
    <p align="center" dir="RTL">
        يغفلني و دقتو تجي بروية و كلامو عيد
    </p>
    <p align="center" dir="RTL">
        نفرح ملي يعيط ليا و لا نحس بيه بعيد
    </p>
    <p align="center" dir="RTL">
        أرياز لمعقول
    </p>
    <p align="center" dir="RTL">
        الحبيب المقبول
    </p>
    <p align="center" dir="RTL">
        نقلب عليه و نجول
    </p>
    <p align="center" dir="RTL">
        وفين مشيت نلقاه موصول
    </p>
    <p align="center" dir="RTL">
        هادا ماكان
    </p>
    <p align="center" dir="RTL">
        قصة بدات من زمان
    </p>
    <p align="center" dir="RTL">
        لوحة مرسومة بݣاع لوان
    </p>
    <p align="center" dir="RTL">
        بسمة تضوي ظلام الانسان
    </p>
    <p align="center" dir="RTL">
        فأي لحظة نتا معايا
    </p>
    <p align="center" dir="RTL">
        فكل كلمة تسمع رجايا
    </p>
    <p align="center" dir="RTL">
        بين ݣلاس و وقاف تبين دايا
    </p>
    <p align="center" dir="RTL">
        و بين خصام و مودة تصفي سمايا
    </p>
    <p align="center" dir="RTL">
        نسمع فالصمت نداك
    </p>
    <p align="center" dir="RTL">
        تبانلي لشواق فندا ماك
    </p>
    <p align="center" dir="RTL">
        نحس بحر لعناق فحسيس بهاك
    </p>
    <p align="center" dir="RTL">
        ومن ناحية لمحبة ، تاجي معاك
    </p>
    <p align="center" dir="RTL">
        يا لحبيب الدائم
    </p>
    <p align="center" dir="RTL">
        قلبي ليك رايم
    </p>
    <p align="center" dir="RTL">
        حضورك فحياتي قائم
    </p>
    <p align="center" dir="RTL">
        و كلامك فلساني باين
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566572">كلام سريع</a>
    </h1>
    <p align="center" dir="RTL">
        زيد حبة
    </p>
    <p align="center" dir="RTL">
        سمع بالزربة
    </p>
    <p align="center" dir="RTL">
        كلام الروح و المحبة
    </p>
    <p align="center" dir="RTL">
        فهم المعنى و دوق الحكمة
    </p>
    <p align="center" dir="RTL">
        جيش مشاعرك و حط الميزان
    </p>
    <p align="center" dir="RTL">
        هضر من دواخلك و وزن الإنسان
    </p>
    <p align="center" dir="RTL">
        اش بانلك شحال خصك صروف ، الف دكان و دكان
    </p>
    <p align="center" dir="RTL">
        خلي النفس الطويل لا تكون زربان
    </p>
    <p align="center" dir="RTL">
        طرحت سؤال على راسي
    </p>
    <p align="center" dir="RTL">
        كيفاش يكون بنادم فايت قياسي
    </p>
    <p align="center" dir="RTL">
        علاش ايجي واحد يبغي يمثل هواسي
    </p>
    <p align="center" dir="RTL">
        و دوي بإسمي و يقرر حلمي و يطير نعاسي
    </p>
    <p align="center" dir="RTL">
        حتا الان كاينين ناس نايمين
    </p>
    <p align="center" dir="RTL">
        عييت نصيح لكن جنود الوهم غالبين
    </p>
    <p align="center" dir="RTL">
        خيوط عنكبوت مكممة النفوس الخائفين
    </p>
    <p align="center" dir="RTL">
        اش واقع ، غير رواح فأجساد ضايعين
    </p>
    <p align="center" dir="RTL">
        المغرب استثناء على مر السنين
    </p>
    <p align="center" dir="RTL">
        بلاد ساسو صحيح فوق أرضو مثين
    </p>
    <p align="center" dir="RTL">
        صخور بركانية و ابداعات إنسانية و ما من العين
    </p>
    <p align="center" dir="RTL">
        هبتو عجيبة و مودتو قريبة و كلامو زوين
    </p>
    <p align="center" dir="RTL">
        حتى حاجة ما تجي صحة
    </p>
    <p align="center" dir="RTL">
        هضرت اخرى عشتها الف مرة
    </p>
    <p align="center" dir="RTL">
        كلام الروح تفهمو غير بنظرة
    </p>
    <p align="center" dir="RTL">
        شوفة كافية و بسمة تطفي مليون جمرة
    </p>
    <p align="center" dir="RTL">
        يا حبيبتي الجميلة
    </p>
    <p align="center" dir="RTL">
        نبغيك معايا فهاد الليلة
    </p>
    <p align="center" dir="RTL">
        عاوديلي حكاية و حيدة
    </p>
    <p align="center" dir="RTL">
        تدوي على حبنا العتيق و تكون قصة طويلة
    </p>
    <p align="center" dir="RTL">
        حيد عليا من الكلام الخاوي
    </p>
    <p align="center" dir="RTL">
        علاقتنا جالت لبحور و عليها داوي
    </p>
    <p align="center" dir="RTL">
        روحي دويني و من خمرك رويني
    </p>
    <p align="center" dir="RTL">
        نترجاك لا تنسيني انا معاك حييني
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566573">النحلة السعيدة</a>
    </h1>
    <p align="center" dir="RTL">
        اشواق تتعدا تفكير بنادم
    </p>
    <p align="center" dir="RTL">
        لحماق و فحبك ماني نادم
    </p>
    <p align="center" dir="RTL">
        نبغيك و الحقد بيناتنا منعدم
    </p>
    <p align="center" dir="RTL">
        نهواك وانا معاك مرة سيد مرا خادم
    </p>
    <p align="center" dir="RTL">
        شوف فين بغيت و تعلم
    </p>
    <p align="center" dir="RTL">
        كل حاجة فبلاصتها تخدم
    </p>
    <p align="center" dir="RTL">
        جميع المخلوقات فبهاه تنضم
    </p>
    <p align="center" dir="RTL">
        احلى القصايد و زرابا بيدين المعلم
    </p>
    <p align="center" dir="RTL">
        يبانلي إنسان دايز قدامي
    </p>
    <p align="center" dir="RTL">
        نقول معا راسي فاتلي شفتو فحلامي
    </p>
    <p align="center" dir="RTL">
        ولا فماضي و لا شي نهار من ايامي
    </p>
    <p align="center" dir="RTL">
        نفكر فيه ومع راسي نبعث ليه حبي و سلامي
    </p>
    <p align="center" dir="RTL">
        نفكر فناس عمرني شفتهم
    </p>
    <p align="center" dir="RTL">
        نفكر ناس غمرني حبهم
    </p>
    <p align="center" dir="RTL">
        نرتي عليهم و نهز همهم
    </p>
    <p align="center" dir="RTL">
        نواسيهم و نحفض سرهم
    </p>
    <p align="center" dir="RTL">
        خوتي نهمو عليا
    </p>
    <p align="center" dir="RTL">
        روحي نادات ليا
    </p>
    <p align="center" dir="RTL">
        سيادي كلامكم وصية
    </p>
    <p align="center" dir="RTL">
        حبكم فحياتي مزية
    </p>
    <p align="center" dir="RTL">
        انت رائع و لا حد بحالك
    </p>
    <p align="center" dir="RTL">
        انت كامل و تهبل بجمالك
    </p>
    <p align="center" dir="RTL">
        حكيم و عاقل و تحير بدلالك
    </p>
    <p align="center" dir="RTL">
        انت المقدس فساير عمالك
    </p>
    <p align="center" dir="RTL">
        انا عارف شكون انا
    </p>
    <p align="center" dir="RTL">
        شوف فيا فداتك هانا
    </p>
    <p align="center" dir="RTL">
        حداك هنا ولا تماك ، الروح معانا
    </p>
    <p align="center" dir="RTL">
        تأمل روحك ناديها ، خاطبها ، سولها
    </p>
    <p align="center" dir="RTL">
        راها تحركك و دويك ، تشوفك و تقويك
    </p>
    <p align="center" dir="RTL">
        فقلبك و حياتك و ترجعك ليك
    </p>
    <p align="center" dir="RTL">
        خويا ريݣل الميزان ، الله يخليك
    </p>
    <p align="center" dir="RTL">
        دير فالحسبان باللي نتا مركز داتك و باللي راني نبغيك
    </p>
    <p align="center" dir="RTL">
        نحلة زارتني اليوم
    </p>
    <p align="center" dir="RTL">
        وفكراتني باللي الخوف مالو لزوم
    </p>
    <p align="center" dir="RTL">
        وبدات عليا تحوم و تحوم
    </p>
    <p align="center" dir="RTL">
        وقالتي باللي لا فرق بيناتنا ، قلتلها معلوم
    </p>
    <p align="center" dir="RTL">
        سلام الله عليك يا النحلة السعيدة
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566574">اللقوة العسرية</a>
    </h1>
    <p align="center" dir="RTL">
        خلي الاديولوجيا
    </p>
    <p align="center" dir="RTL">
        و الشحنات العاطفية
    </p>
    <p align="center" dir="RTL">
        و دوي معايا عينك فعينيا
    </p>
    <p align="center" dir="RTL">
        نداكرو ليلا و نهار و نجبدو لقصاص المنسية
    </p>
    <p align="center" dir="RTL">
        واش الإرث الثقافي مغالطة تاريخية
    </p>
    <p align="center" dir="RTL">
        واش العنصرية العرقية تفارق بين الخوت فالدنيا
    </p>
    <p align="center" dir="RTL">
        خلينا فالعقل و حيد اللقوة العسرية
    </p>
    <p align="center" dir="RTL">
        عبر على الداخل قول كلام الحب بقوة و نقي و دنيا
    </p>
    <p align="center" dir="RTL">
        الݣمرة و الليل و الشوق الكثير
    </p>
    <p align="center" dir="RTL">
        زهري نلقاه ماشي موحال واخا نحفر بير
    </p>
    <p align="center" dir="RTL">
        لطيور تغرد بين جنان بهايا و القافلة تسير
    </p>
    <p align="center" dir="RTL">
        لا نضرب ليها حساب ، نهر المحبة غزير
    </p>
    <p align="center" dir="RTL">
        جو هادئ
    </p>
    <p align="center" dir="RTL">
        عينيا تشوف
    </p>
    <p align="center" dir="RTL">
        غيام بادئ
    </p>
    <p align="center" dir="RTL">
        و نسيت الخوف
    </p>
    <p align="center" dir="RTL">
        يا لطف الله الشافي
    </p>
    <p align="center" dir="RTL">
        لطف بروحك يا الطيف الوفي
    </p>
    <p align="center" dir="RTL">
        هاهو الخير و هاهوما ماليه قدام باب داري
    </p>
    <p align="center" dir="RTL">
        سلامي ليهم من ثنايا القلب تجول لفيافي
    </p>
    <p align="center" dir="RTL">
        وحوش الغابة تجمعو و بداو لخطابة
    </p>
    <p align="center" dir="RTL">
        جابو شوافة و بين باع وماع هزو علام الضرافة
    </p>
    <p align="center" dir="RTL">
        و جالو البلدان يحكيو على أصول الضيافة
    </p>
    <p align="center" dir="RTL">
        و جابو ناس نساوهم الفرق بين الحقيقة والخرافة
    </p>
    <p align="center" dir="RTL">
        الله يلطف بنا و يتاوي حلامنا
    </p>
    <p align="center" dir="RTL">
        بين هدوء و عجاج مثين
    </p>
    <p align="center" dir="RTL">
        كيف لبزار على العينين
    </p>
    <p align="center" dir="RTL">
        كيف ايزار يغطي شوق السنين
    </p>
    <p align="center" dir="RTL">
        بلا جميل عليا
    </p>
    <p align="center" dir="RTL">
        انا سيد راسي ، نخليهالك و صية
    </p>
    <p align="center" dir="RTL">
        كلامي يدوي عليا و انت فالدنيا مراية
    </p>
    <p align="center" dir="RTL">
        و انا مرايتك لا فرق فملكنا غير بشوية
    </p>
    <p align="center" dir="RTL">
        يا سيدي يا انا .. نختالفو و غنيني
    </p>
    <p align="center" dir="RTL">
        نترجاك لا تخليني
    </p>
    <p align="center" dir="RTL">
        نبغيك و تبغيني
    </p>
    <p align="center" dir="RTL">
        حاطك يا لحبيب بين عيني
    </p>
    <p align="center" dir="RTL">
        روحي رويني
    </p>
    <p align="center" dir="RTL">
        خليلي سقيني
    </p>
    <p align="center" dir="RTL">
        زيد فكلامك و ببهاك غطيني
    </p>
    <p align="center" dir="RTL">
        نقي جوي و هز بيا فالسماوات و لالي
    </p>
    <p align="center" dir="RTL">
        لالي بيا لالي و غني ليا قصائد الحب الغالي
    </p>
    <p align="center" dir="RTL">
        حكيلي حكايتي من لبداية و زيد فالمعاني
    </p>
    <p align="center" dir="RTL">
        بين رموزك بغيت نحوزك ليا وحدي
    </p>
    <p align="center" dir="RTL">
        نسير طريقك بحور صحاري و نطلع الجبل العالي
    </p>
    <p align="center" dir="RTL">
        شبعني ياك انا وحدي
    </p>
    <p align="center" dir="RTL">
        قربني راني لا نهدي
    </p>
    <p align="center" dir="RTL">
        انا انت و انت انا ولفي
    </p>
    <p align="center" dir="RTL">
        ليوم معاك ما بغيت نمشي
    </p>
    <p align="center" dir="RTL">
        <br/>
        <br/>
        ***
    </p>
    <h1 dir="RTL">
        <a name="_Toc85566575">هادا ماك يا حوت</a>
    </h1>
    <p align="center" dir="RTL">
        هادا ماك يا حوت
    </p>
    <p align="center" dir="RTL">
        شربو ولا موت
    </p>
    <p align="center" dir="RTL">
        دير راسك بين لخوت
    </p>
    <p align="center" dir="RTL">
        و تسنا النهار الموقوت
    </p>
    <p align="center" dir="RTL">
        صبر غير بشوية
    </p>
    <p align="center" dir="RTL">
        مالك غادي ترون فيا
    </p>
    <p align="center" dir="RTL">
        طريق العشق سرتو بروية
    </p>
    <p align="center" dir="RTL">
        و شفت اللي شفت و فهمة الدنيا
    </p>
    <p align="center" dir="RTL">
        الحوت كامل الاوصاف و الروا
    </p>
    <p align="center" dir="RTL">
        روحو تخليه ملي يخرج للهوا
    </p>
    <p align="center" dir="RTL">
        عروجو نحس بيه فالريح الهابة
    </p>
    <p align="center" dir="RTL">
        و لقاء لحباب بالوفا ولا لمعاتبة
    </p>
    <p align="center" dir="RTL">
        كلام الروح الصافية
    </p>
    <p align="center" dir="RTL">
        و شروق الشمس الدافئة
    </p>
    <p align="center" dir="RTL">
        و نور البدر و بريق النجمة العالية
    </p>
    <p align="center" dir="RTL">
        لحظة وصل تسوى الدنيا و الكنوز الغالية
    </p>
    <p align="center" dir="RTL">
        وقوفك شامخ بين السواري
    </p>
    <p align="center" dir="RTL">
        اش غانقولو و الوحي ينزل افكار تلالي
    </p>
    <p align="center" dir="RTL">
        جزء مني ، تنتفكرو و نقول علاش يا كمالي
    </p>
    <p align="center" dir="RTL">
        انا انا عقلي ما يريحني بين شوقي و دلالي
    </p>
    <p align="center" dir="RTL">
        خلي عليك كلام الناس
    </p>
    <p align="center" dir="RTL">
        و حلل شوف شخصيتك بلا وسواس
    </p>
    <p align="center" dir="RTL">
        لقط كدا و كدية و دݣ على باباهم المهراز
    </p>
    <p align="center" dir="RTL">
        القياس مالو ساس ، نتا بحور و نبات الياس
    </p>
    <p align="center" dir="RTL">
        يا ريحان روحي
    </p>
    <p align="center" dir="RTL">
        وقفني ما نبقا مخبي
    </p>
    <p align="center" dir="RTL">
        ضخ الحياة فقلبي
    </p>
    <p align="center" dir="RTL">
        و نزع الخوف من نفسي
    </p>
    <p align="center" dir="RTL">
        ديرو لعراضة و عرضو عليا
    </p>
    <p align="center" dir="RTL">
        قسمو لوليمة ، و ديرو مزيا
    </p>
    <p align="center" dir="RTL">
        لا عبين معاكم و لا تسناو الخطية
    </p>
    <p align="center" dir="RTL">
        تعود قصتكم مروية من ليوم لنهار لهدية
    </p>
    <p align="center" dir="RTL">
        ربما نكون نكدب
    </p>
    <p align="center" dir="RTL">
        مايبي مقصر نلعب
    </p>
    <p align="center" dir="RTL">
        واقيلا خاطري تعب
    </p>
    <p align="center" dir="RTL">
        تسير بعد مني ، يالله دهب
    </p>
    <p align="center" dir="RTL">
        انا من نوع نادر
    </p>
    <p align="center" dir="RTL">
        اللي جات مرحبا ، راني قادر
    </p>
    <p align="center" dir="RTL">
        نتمشا بحكمة عزيز عليا بسمة من قلب حاضر
    </p>
    <p align="center" dir="RTL">
        نعيش اللحظة باللي ليها و عليها ، بالحب عامر
    </p>
    <p align="center" dir="RTL">
        لا تلومني على شي من وهام
    </p>
    <p align="center" dir="RTL">
        غير قولي ، كلامك يوصلني بين الزحام
    </p>
    <p align="center" dir="RTL">
        نهضرو و نجمعو ، ننساو هواس التخمام
    </p>
    <p align="center" dir="RTL">
        روحي تعلمني و اللي طلبتيها عليا لزام
    </p>
    <p align="center" dir="RTL">
        نجيبلك عبارك بالتمام
    </p>
    <p align="center" dir="RTL">
        تنسيق عظيم و الوصفة حكام
    </p>
    <p align="center" dir="RTL">
        شوف ليمن و ليصر شوف وراك و لقدام
    </p>
    <p align="center" dir="RTL">
        اش بانليك ، راك نتا مركز الارض قانون بين ليام
    </p>
    <p align="center" dir="RTL">
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566576">تراب الرجال</a>
    </h1>
    <p align="center" dir="RTL">
        عكس الإيجابية وهم أجي حوز
    </p>
    <p align="center" dir="RTL">
        كنز مخفي بالطنوز
    </p>
    <p align="center" dir="RTL">
        الجامع يريب عليك برموز
    </p>
    <p align="center" dir="RTL">
        سول و قول كلام الفوز
    </p>
    <p align="center" dir="RTL">
        نتوما الزرابي و حنا لبلاغي
    </p>
    <p align="center" dir="RTL">
        أسيدي حنا تراب الرجال الصافي
    </p>
    <p align="center" dir="RTL">
        امولاي ، ا سيدي طالب ضيف الله بكلامي
    </p>
    <p align="center" dir="RTL">
        انا ولد ختو يا خليلي
    </p>
    <p align="center" dir="RTL">
        ما يجيب خالك
    </p>
    <p align="center" dir="RTL">
        غير جيب حالك
    </p>
    <p align="center" dir="RTL">
        راني بحالك
    </p>
    <p align="center" dir="RTL">
        كلامي قوالك
    </p>
    <p align="center" dir="RTL">
        فهم الكلام
    </p>
    <p align="center" dir="RTL">
        دوز للحركة بلا تخمام
    </p>
    <p align="center" dir="RTL">
        المحبة تتاوي ليام
    </p>
    <p align="center" dir="RTL">
        و السلام يحوم فالحلام
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566577">الكلب</a>
    </h1>
    <p align="center" dir="RTL">
        طلقوك بحال اللي طلق الكلب من الرباطا
    </p>
    <p align="center" dir="RTL">
        وهموك بجلال القدر فالسقاطا
    </p>
    <p align="center" dir="RTL">
        ݣالولك عادي خوتك زطاطا
    </p>
    <p align="center" dir="RTL">
        و نساوك و لا نسيتي باللي المحبة خياطا
    </p>
    <p align="center" dir="RTL">
        هادي خياطة . تجمع لقلوب المتباعدة
    </p>
    <p align="center" dir="RTL">
        تاوي النفوس المتعاندة
    </p>
    <p align="center" dir="RTL">
        تدوم عشرتنا المتراحمة
    </p>
    <p align="center" dir="RTL">
        و تنزع المخاوف المتراكمة
    </p>
    <p align="center" dir="RTL">
        الناديك يا حبيب القلب المنسي
    </p>
    <p align="center" dir="RTL">
        عارفك تسمعني و كلامي ماهو مقصي
    </p>
    <p align="center" dir="RTL">
        نسمع ردك فتنشاد العصفور و صوت نفسي
    </p>
    <p align="center" dir="RTL">
        و روحي معايا تنسيني دايا و تواسي
    </p>
    <p align="center" dir="RTL">
        فهاد اللحظة الدنيا جات قياسي
    </p>
    <p align="center" dir="RTL">
        كولشي متوفر ، نعايمو فراسي
    </p>
    <p align="center" dir="RTL">
        و اللي هوساتني رميتها مور بابي
    </p>
    <p align="center" dir="RTL">
        يا خيي يا خيي
    </p>
    <p align="center" dir="RTL">
        خلي الماضي و اللي فات
    </p>
    <p align="center" dir="RTL">
        نسا المستقبل و التوقعات
    </p>
    <p align="center" dir="RTL">
        خلي عليك كولشي مور الباب
    </p>
    <p align="center" dir="RTL">
        و عيش دابة يا الحبيب
    </p>
    <p align="center" dir="RTL">
        الاصل فيك حب لا مشروط
    </p>
    <p align="center" dir="RTL">
        الحب فيك و الوفا ما يحتاج خيوط
    </p>
    <p align="center" dir="RTL">
        المودة دايمة تكون حر ولا مربوط
    </p>
    <p align="center" dir="RTL">
        لا تنسا شكون نتا تولي مخبوط
    </p>
    <p align="center" dir="RTL">
        عكس الإيجابية وهم
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566578">جوج عيون</a>
    </h1>
    <p align="center" dir="RTL">
        أجي بين يديا
    </p>
    <p align="center" dir="RTL">
        كلمني و تسنط ليا
    </p>
    <p align="center" dir="RTL">
        حيت أنا ملي نشوفك حدايا
    </p>
    <p align="center" dir="RTL">
        نعود حاكم فملكي و بهايا
    </p>
    <p align="center" dir="RTL">
        يا سيدي يا السامعني
    </p>
    <p align="center" dir="RTL">
        ماراني نطلب منك تعضرني
    </p>
    <p align="center" dir="RTL">
        من جيهتي غير حاكمني
    </p>
    <p align="center" dir="RTL">
        لكن حبيبي هواه سلبني
    </p>
    <p align="center" dir="RTL">
        هو الحب كلو
    </p>
    <p align="center" dir="RTL">
        هو الشجر و ظلو
    </p>
    <p align="center" dir="RTL">
        هو الياقوت و سرو
    </p>
    <p align="center" dir="RTL">
        هو يحبني ، لا نمل منو
    </p>
    <p align="center" dir="RTL">
        شوف ، أسمعني
    </p>
    <p align="center" dir="RTL">
        عارفك تقدر تخالفني
    </p>
    <p align="center" dir="RTL">
        حبيبي انا منو و هو مني
    </p>
    <p align="center" dir="RTL">
        جوج عيون من أصل واحد مثني
    </p>
    <p align="center" dir="RTL">
        نقوليك سر ما عدتو لحد من الحساد
    </p>
    <p align="center" dir="RTL">
        فاتلي كلمتو و عدتليه زاد
    </p>
    <p align="center" dir="RTL">
        ݣلسنا و سط الدار و عمرنا براد
    </p>
    <p align="center" dir="RTL">
        و دنيت عليه ، سمعت دقات القلب و بلغنا المراد
    </p>
    <p align="center" dir="RTL">
        فهمها كيف بغيتي
    </p>
    <p align="center" dir="RTL">
        انا وحدي مسؤول على حديثي
    </p>
    <p align="center" dir="RTL">
        و اللي جا فراسك من هواسك لا يلزمني
    </p>
    <p align="center" dir="RTL">
        ما عندي علاش نبرر ، لملاغت خاطيني
    </p>
    <p align="center" dir="RTL">
        حبيبي ما منو زوج هو واحد ، و الدنيا بإرادتي
    </p>
    <p align="center" dir="RTL">
        هادي ماشي حجاية ، هادي حكمة صغتها من حكايتي
    </p>
    <p align="center" dir="RTL">
        انا اللي نسوق كسدتي بين زيادتي و نهايتي
    </p>
    <p align="center" dir="RTL">
        و اللقاء مع ربي نشوف فيه مرايتي
    </p>
    <p align="center" dir="RTL">
        عرشك جمع الشي و ضدو
    </p>
    <p align="center" dir="RTL">
        تنخمم حتا نعيا و يبانلي حسنك وحدو
    </p>
    <p align="center" dir="RTL">
        تقبلت المتناقضات و ما نفرق بين الشوك و وردو
    </p>
    <p align="center" dir="RTL">
        جمالك فتان يعجز العقل على جردو
    </p>
    <p align="center" dir="RTL">
        <br/>
        <br/>
        ***
        <br/>
        <br/>
        <br/>
    </p>
    <h1 dir="RTL">
        <a name="_Toc85566579">انت المقدس</a>
    </h1>
    <p align="center" dir="RTL">
        مرة فالزمان
    </p>
    <p align="center" dir="RTL">
        تتلقى بنادم فريا عيان
    </p>
    <p align="center" dir="RTL">
        لا تحكم عليه تكون زربان
    </p>
    <p align="center" dir="RTL">
        بروية بروية يا خويا الزين
    </p>
    <p align="center" dir="RTL">
        سير و جول
    </p>
    <p align="center" dir="RTL">
        هضر و قول
    </p>
    <p align="center" dir="RTL">
        غني و لقا لحلول
    </p>
    <p align="center" dir="RTL">
        تبع العلم و لعقول
    </p>
    <p align="center" dir="RTL">
        عطيني لموفيد
    </p>
    <p align="center" dir="RTL">
        هضر بالتحديد
    </p>
    <p align="center" dir="RTL">
        كون لطيف ، قول و عيد
    </p>
    <p align="center" dir="RTL">
        دير اللي بيت دير لا تكون عنيد
    </p>
    <p align="center" dir="RTL">
        نوض هز المعول حفر البير
    </p>
    <p align="center" dir="RTL">
        طلع الما الغزير
    </p>
    <p align="center" dir="RTL">
        كولشي بالهنا و التيسير
    </p>
    <p align="center" dir="RTL">
        اللي بغيتيه تصيبو بالصبر الكثير
    </p>
    <p align="center" dir="RTL">
        تسارا و طلع بروجك
    </p>
    <p align="center" dir="RTL">
        فيق من الݣلبة و سلك باب خروجك
    </p>
    <p align="center" dir="RTL">
        انتا المقدس فالدنيا و المحبة ساس عروجك
    </p>
    <p align="center" dir="RTL">
        هاك و ارا ، بشوية بشوية المودة تحوزك
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566580">التمساح السباح</a>
    </h1>
    <p align="center" dir="RTL">
        وسط الحوض لقيت التمساح السباح
    </p>
    <p align="center" dir="RTL">
        عيونو كبار ، ݣالس مرتاح
    </p>
    <p align="center" dir="RTL">
        تيفكر فشي زردة غزالة و ديسير تفاح
    </p>
    <p align="center" dir="RTL">
        عزيز عليه لبكا و تنواح
    </p>
    <p align="center" dir="RTL">
        فين مشاو الزواحف
    </p>
    <p align="center" dir="RTL">
        سؤال صعيب خلاني تالف
    </p>
    <p align="center" dir="RTL">
        لمغاربة جنس منقرض، راك عارف
    </p>
    <p align="center" dir="RTL">
        و اللي بغا يشوف خاصو يكون موالف
    </p>
    <p align="center" dir="RTL">
        دواك و داك منك ، لا ترميها
    </p>
    <p align="center" dir="RTL">
        قشعها و طير بيها
    </p>
    <p align="center" dir="RTL">
        نتغزل بيك و الحكمة ندوي عليها
    </p>
    <p align="center" dir="RTL">
        بلادك لا تخلي العفاريت يدورو فيها
    </p>
    <p align="center" dir="RTL">
        وجوهكم معدن بيض صافي
    </p>
    <p align="center" dir="RTL">
        فضة من فاس البالي
    </p>
    <p align="center" dir="RTL">
        خلخال قطع مع القوافل من الثلث الخالي
    </p>
    <p align="center" dir="RTL">
        مهماز يفيق الناعسين من الݣلبة يا حليلي
    </p>
    <p align="center" dir="RTL">
        أصلا معنديش مع التواشا
    </p>
    <p align="center" dir="RTL">
        الا جاك الجوع دير فراشة
    </p>
    <p align="center" dir="RTL">
        سير فالارض و طلب رزقك لا تتعالى
    </p>
    <p align="center" dir="RTL">
        كولشي بين يدك ، نوض لا تحشم ، مد يدك و خدم ، كون بحال القلم ، و الدنيا
        كتاب نتا تفهم و نتا تنضم فروايتك يا لمعلم .
    </p>
    <p align="center" dir="RTL">
        شفت فعين لاكوسط ناجور
    </p>
    <p align="center" dir="RTL">
        قلتليه كيفاش بلانك غير دور
    </p>
    <p align="center" dir="RTL">
        وحالك بين جار و مجرور
    </p>
    <p align="center" dir="RTL">
        ݣول الحقيقة راه دواك فجيبي معبور
    </p>
    <p align="center" dir="RTL">
        قالي لا تخاف مني انا وديع
    </p>
    <p align="center" dir="RTL">
        جيت لحوضك ، جاني فيه جو الربيع
    </p>
    <p align="center" dir="RTL">
        و بلادك عاجباني و سمعت عليك منيع
    </p>
    <p align="center" dir="RTL">
        لا تخاف من وحوش الغابة و ردك سريع
    </p>
    <p align="center" dir="RTL">
        جاوبتو وكان مستغرب
    </p>
    <p align="center" dir="RTL">
        ݣلتليه عنداك تهرب
    </p>
    <p align="center" dir="RTL">
        راه رفاقتي عجب
    </p>
    <p align="center" dir="RTL">
        و كلامي صعب
    </p>
    <p align="center" dir="RTL">
        شوف يا عشيري
    </p>
    <p align="center" dir="RTL">
        مرحبا بيك ف حوضي و بين بلادي
    </p>
    <p align="center" dir="RTL">
        غي رد بالك راني نتبرا
    </p>
    <p align="center" dir="RTL">
        لا تكون غشيم و علينا تتفلا
    </p>
    <p align="center" dir="RTL">
        ترجا الخير تصيبو
    </p>
    <p align="center" dir="RTL">
        لا تكون بارد الݣلب
    </p>
    <p align="center" dir="RTL">
        زيد زيد زيد قرب
    </p>
    <p align="center" dir="RTL">
        بلادنا سعيدة و خيانتها تعدب
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566581">ملي فقت من النعاس</a>
    </h1>
    <p align="center" dir="RTL">
        حليت عيني راسي تقيل عليا
    </p>
    <p align="center" dir="RTL">
        حرت فهواسي واش نعاسي و لا البليا
    </p>
    <p align="center" dir="RTL">
        لا شي جا قياسي كولشي تقيل عليا
    </p>
    <p align="center" dir="RTL">
        ما قادر ندوي ما قادر نمشي من صباح الله للعشيا
    </p>
    <p align="center" dir="RTL">
        قلت نمشي نشوف عريفة
    </p>
    <p align="center" dir="RTL">
        تكون فاهمة و لطيفة
    </p>
    <p align="center" dir="RTL">
        قلت ليها يا سلطانة البها هذا حالي
    </p>
    <p align="center" dir="RTL">
        شفت فيها و دمعي هوا و حكيت كل ما جرالي
    </p>
    <p align="center" dir="RTL">
        قالتلي يا سيدي ما عندك علة
    </p>
    <p align="center" dir="RTL">
        انتا فحياتك هايم تتفلا
    </p>
    <p align="center" dir="RTL">
        نوض زيد فنهارك فرحة
    </p>
    <p align="center" dir="RTL">
        خود من جنانك و زيد من حنانك بسمة
    </p>
    <p align="center" dir="RTL">
        توكلت و قلت ليوم نبداها
    </p>
    <p align="center" dir="RTL">
        لزام عليا الفرحة نلقاها
    </p>
    <p align="center" dir="RTL">
        خممت و رجعت للحظة و بهاها
    </p>
    <p align="center" dir="RTL">
        و حلقت و طرت فالدنيا و سماها
    </p>
    <p align="center" dir="RTL">
        وبقيت نصارع هواسي
    </p>
    <p align="center" dir="RTL">
        مرة أخرى الماضي و غدا طير نعاسي
    </p>
    <p align="center" dir="RTL">
        بديت نفكر فكلام الروح الوافي
    </p>
    <p align="center" dir="RTL">
        و تأملت نشوف فجروحي و فراشي
    </p>
    <p align="center" dir="RTL">
        يا الزين الصافي
    </p>
    <p align="center" dir="RTL">
        شي حاجة فيك من السر الخفي
    </p>
    <p align="center" dir="RTL">
        شفتك نسيتيني كلشي
    </p>
    <p align="center" dir="RTL">
        و سمعت صوتك ، بديت نمشي
    </p>
    <p align="center" dir="RTL">
        قولي واش نتا حقيقة ولا وهم
    </p>
    <p align="center" dir="RTL">
        عيدلي كيفاش نسير طريقك بلا ما نندم
    </p>
    <p align="center" dir="RTL">
        عافاك فيقني الا كنت تايه نحلم
    </p>
    <p align="center" dir="RTL">
        شدني من يديا و زيد بيا بلا ما نخمم
    </p>
    <p align="center" dir="RTL">
        يا الزين الصافي
    </p>
    <p align="center" dir="RTL">
        يا حبي الوفي
    </p>
    <p align="center" dir="RTL">
        يا كلام الروح القوي و الدافي
    </p>
    <p align="center" dir="RTL">
        يا عشق السنين و هاد اللحظة بالعين والله ما نفافي
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566582">اللحظة المعلومة</a>
    </h1>
    <p align="center" dir="RTL">
        آش عند القرعة ما ترعا غير سبيبات راسها
    </p>
    <p align="center" dir="RTL">
        شحال قدني ننسا و نسرح فالدنيا و هواسها
    </p>
    <p align="center" dir="RTL">
        ندور ندور و نرجع لروحي و هواها
    </p>
    <p align="center" dir="RTL">
        عشقي ليها فات الارض و سماها
    </p>
    <p align="center" dir="RTL">
        راني معاك راني حاضيك
    </p>
    <p align="center" dir="RTL">
        راني فهواك راني نبغيك
    </p>
    <p align="center" dir="RTL">
        روحي نترجاك راجي نلاقيك
    </p>
    <p align="center" dir="RTL">
        نسبح فبحرك و نتنفس قربك تاويني نتاويك
    </p>
    <p align="center" dir="RTL">
        يا عشبة دوايا
    </p>
    <p align="center" dir="RTL">
        يا عشية معايا
    </p>
    <p align="center" dir="RTL">
        يا قبلة فخدي تنسيني داية
    </p>
    <p align="center" dir="RTL">
        يا شجرة واقفة فوق الارض تحكي قصة و روايا
    </p>
    <p align="center" dir="RTL">
        ݣلس حدايا نعمرو براد
    </p>
    <p align="center" dir="RTL">
        نعصرو عليه و نحمرو جمارو ، ولفلي نعتاد
    </p>
    <p align="center" dir="RTL">
        علمني الصبر و نسهر للفجر بين ضحكة و تنهاد
    </p>
    <p align="center" dir="RTL">
        ونفيقو بزوج ، و يكن مبلغ همنا فين نحطو لوتاد
    </p>
    <p align="center" dir="RTL">
        خاب ظني فحبابي
    </p>
    <p align="center" dir="RTL">
        لحت لقلم و كتابي
    </p>
    <p align="center" dir="RTL">
        وماكرهتش كون نزلو دموعي
    </p>
    <p align="center" dir="RTL">
        و بغيت ربي ينده على روحي
    </p>
    <p align="center" dir="RTL">
        وحسيت بحياتي واقفة
    </p>
    <p align="center" dir="RTL">
        البيبان فوجهي موصودة
    </p>
    <p align="center" dir="RTL">
        و جاتني آزمة محسومة
    </p>
    <p align="center" dir="RTL">
        و بكيت بالدموع المسمومة
    </p>
    <p align="center" dir="RTL">
        ونسيت حياتي كولها
    </p>
    <p align="center" dir="RTL">
        وكل ما تعلمت فالدنيا و لحت قناعها
    </p>
    <p align="center" dir="RTL">
        وجاتني فراسي كلمة
    </p>
    <p align="center" dir="RTL">
        نسا حكام الناس المغشوشة
    </p>
    <p align="center" dir="RTL">
        و عيش اللحظة المعلومة
    </p>
    <p align="center" dir="RTL">
        و غني فبها راسك ، أغنية مختومة
    </p>
    <p align="center" dir="RTL">
        كنوز الارض بين يديك
    </p>
    <p align="center" dir="RTL">
        حياتك و ݣاع الناس تبغيك
    </p>
    <p align="center" dir="RTL">
        و لا ݣاع لا تبغيك
    </p>
    <p align="center" dir="RTL">
        عيش ، عيش راني نوصيك
    </p>
    <p align="center" dir="RTL">
        برادتك مليانة محبة روحك تعطيك
    </p>
    <p align="center" dir="RTL">
        ***
        <br/>
        <br/>
    </p>
    <h1 dir="RTL">
        <a name="_Toc85566583">عاند لا تحسد</a>
    </h1>
    <p align="center" dir="RTL">
        من صباح و انا تنقول
    </p>
    <p align="center" dir="RTL">
        جول يا خيي جول
    </p>
    <p align="center" dir="RTL">
        عاند لا تحسد ، و خلي الباب محلول
    </p>
    <p align="center" dir="RTL">
        نسمع صدى صوتكم و كلامكم مقبول
    </p>
    <p align="center" dir="RTL">
        الله يجعل المحبة بين البائع و الشاري
    </p>
    <p align="center" dir="RTL">
        كلمت مروية بين حياتي و حوالي
    </p>
    <p align="center" dir="RTL">
        و السوق بيناتنا نتوادو فالمدينة و فالتلث الخالي
    </p>
    <p align="center" dir="RTL">
        خالفني فكل قضية و لا دير بحالي
    </p>
    <p align="center" dir="RTL">
        خرج فاص ، الهمزة و الهوته سالات
    </p>
    <p align="center" dir="RTL">
        كون كينݣ و لا لاص ، المحبة ولات
    </p>
    <p align="center" dir="RTL">
        كلام المحبة و شوف البسمة رجعات
    </p>
    <p align="center" dir="RTL">
        غادي بلا حشمة والسوق حمات
    </p>
    <p align="center" dir="RTL">
        خدود الرمان و الشجر و الويدان شاهدين
    </p>
    <p align="center" dir="RTL">
        فموج الشطئان و كلام الغيوان ساهيين
    </p>
    <p align="center" dir="RTL">
        لا من يحاسبنا بين حضان العشق دافيين
    </p>
    <p align="center" dir="RTL">
        بين جنان العشق و وسط عيونو رانا راويين
    </p>
    <p align="center" dir="RTL">
        عبر الفصول بين خريف ، صيف و ربيع
    </p>
    <p align="center" dir="RTL">
        سلامي لأي واحد يتأمل فعمرو لبديع
    </p>
    <p align="center" dir="RTL">
        ساهر الليالي و فملكو وحيد لا يحس بوحدة ، وديع
    </p>
    <p align="center" dir="RTL">
        غلب خوفو و تلا سيد وسط القطيع
    </p>
    <p align="center" dir="RTL">
        غروب الشمس و هبوب الريح و نزول المطر
    </p>
    <p align="center" dir="RTL">
        غروب الصيف و غروب الشتوا يعطي لون الزهر
    </p>
    <p align="center" dir="RTL">
        صورة القدرة عند بعض البشر غلب فعايل القدر
    </p>
    <p align="center" dir="RTL">
        بين زيادة و لحود حرت فأمر العمر
    </p>
    <p align="center" dir="RTL">
        بغيت لحظة معاك
    </p>
    <p align="center" dir="RTL">
        بغيت نحلق فسماك
    </p>
    <p align="center" dir="RTL">
        بغيت ندوب فحبك و بهاك
    </p>
    <p align="center" dir="RTL">
        بغيت نستمتع بحسك الانساني يا خويا الانسان
    </p>
    <p align="center" dir="RTL">
        يا غروب الشمس لا تغيب عافاك
    </p>
    <p align="center" dir="RTL">
        يا هبوب الرياح غير بالتاويل نترجاك
    </p>
    <p align="center" dir="RTL">
        يا المطر لكثير ، يا حبي الجليل من خلالي نهواك
    </p>
    <p align="center" dir="RTL">
        انا قدامك لوحة شفافة ، بين ضلوعي ، وسط قلبي شوف هواك
    </p>
    <p align="center" dir="RTL">
        ننضم فحبك الف قصيدة و نخلد عطرك فلوحة فريدة
    </p>
    <p align="center" dir="RTL">
        و ننشد فهواك ألحان و موسيقى
    </p>
    <p align="center" dir="RTL">
        و نرقص معاك فالبلاد لبعيدة
    </p>
    <p align="center" dir="RTL">
        يا حبيب الروح نتا راحتي الوحيدة
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566584">الصمت دوا لقلوب</a>
    </h1>
    <p align="center" dir="RTL">
        سمع مني ليك
    </p>
    <p align="center" dir="RTL">
        كلام لمزية راني نبغيك
    </p>
    <p align="center" dir="RTL">
        كم معلومات مني ليك
    </p>
    <p align="center" dir="RTL">
        قلب و بحث هادشي لينقوليك
    </p>
    <p align="center" dir="RTL">
        الصمت متافق معاه
    </p>
    <p align="center" dir="RTL">
        القلق المعرفي نترجاه
    </p>
    <p align="center" dir="RTL">
        وقف على كل كلمة فبهاه
    </p>
    <p align="center" dir="RTL">
        و زيد بني عرشك فوق سماه
    </p>
    <p align="center" dir="RTL">
        الصمت دوا لقلوب
    </p>
    <p align="center" dir="RTL">
        يعطي الحكمة و يبين لعيوب
    </p>
    <p align="center" dir="RTL">
        اللقوة العسرية تنور لقلوب
    </p>
    <p align="center" dir="RTL">
        الزمان يرجعنا للامجاد و يكتسح لكتوب
    </p>
    <p align="center" dir="RTL">
        بالنسبة ليا حنا الأغلبية الموصوفة
    </p>
    <p align="center" dir="RTL">
        فأرض الواقع حنا سلاطين و سياد ارض الحرية المعروفة
    </p>
    <p align="center" dir="RTL">
        المجتمع المغربي بكل فئاتو المكشوفة
    </p>
    <p align="center" dir="RTL">
        سايرين طريقنا بلا خوف و بصحوة مألوفة
    </p>
    <p align="center" dir="RTL">
        الاصل ديالنا ظهر سرو
    </p>
    <p align="center" dir="RTL">
        تمغرابيت فزهرو و عطرو
    </p>
    <p align="center" dir="RTL">
        و مناخ مناسب يبين ظلو
    </p>
    <p align="center" dir="RTL">
        خوي الطريق ، مغربي دايز بجهرو
    </p>
    <p align="center" dir="RTL">
        غير خليني مني لراسي
    </p>
    <p align="center" dir="RTL">
        ما تعطيني ما نعطيك ، بغيت ننفرد بهواسي
    </p>
    <p align="center" dir="RTL">
        كولها فبلاصتو و بلاصت لكل واحد ، قياسي
    </p>
    <p align="center" dir="RTL">
        ما بغينا شوهة ، تاريخنا كبير و قلبنا يسير فبلادي
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566585">المتناقضات</a>
    </h1>
    <p align="center" dir="RTL">
        دقت حرك و تفكرة ظلك
    </p>
    <p align="center" dir="RTL">
        سهرة الليل و قريت نجومك
    </p>
    <p align="center" dir="RTL">
        شفت فيه نهارك
    </p>
    <p align="center" dir="RTL">
        و سرت الطريق بشوارك
    </p>
    <p align="center" dir="RTL">
        تأملت فيه سرك
    </p>
    <p align="center" dir="RTL">
        تكويت من حر جمارك
    </p>
    <p align="center" dir="RTL">
        و كانت وشمة توريني باب دارك
    </p>
    <p align="center" dir="RTL">
        وبديت نتعلم قرار عبارك
    </p>
    <p align="center" dir="RTL">
        تعلمت فطريقك الصبر
    </p>
    <p align="center" dir="RTL">
        كولشي دايز غير نظر
    </p>
    <p align="center" dir="RTL">
        لا تتسنا مجهول لا تخاف من لقبر
    </p>
    <p align="center" dir="RTL">
        بني جسور المحبة و شوف بين الشوك الزهر
    </p>
    <p align="center" dir="RTL">
        تنشوف جلال القدر ، كولشي زين فملك الخالق
    </p>
    <p align="center" dir="RTL">
        تنسيق عظيم و حكمة تجمع بين العابد و السارق
    </p>
    <p align="center" dir="RTL">
        غدا زين ، عطرو ببسمة و كون حنين و لمحبة ما تفارق
    </p>
    <p align="center" dir="RTL">
        شانك عظيم ، و رمش العين يوريني كيف نزيد بالزوارق
    </p>
    <p align="center" dir="RTL">
        باسم الله فالاول والتالي زيد يا خيي زيد
    </p>
    <p align="center" dir="RTL">
        يالله يا رجال ، رفعو الأشرعة ، ريح ربي تريد ما نريد
    </p>
    <p align="center" dir="RTL">
        زيدو معايا بانلي هاد الطريق فريد
    </p>
    <p align="center" dir="RTL">
        عمرني ما شفتو و بانلي مظلام و فيه سلوك حديد
    </p>
    <p align="center" dir="RTL">
        عجبني خبثو ، و غرابة شكلو و خوفي يزيد
    </p>
    <p align="center" dir="RTL">
        بديت نتأمل فدقات القلب و نقول سبحان الله الوحيد
    </p>
    <p align="center" dir="RTL">
        نفسي تخوفني ، تبغي ترجعني و نكون فملكي مريض
    </p>
    <p align="center" dir="RTL">
        بديت ننزع خوفي
    </p>
    <p align="center" dir="RTL">
        و رميت ݣاع حروفي
    </p>
    <p align="center" dir="RTL">
        وطلبت من ربي يوريني
    </p>
    <p align="center" dir="RTL">
        و من روحي لا تخليني
    </p>
    <p align="center" dir="RTL">
        ووصلنا للبر
    </p>
    <p align="center" dir="RTL">
        و خلينا ورانا لبحر
    </p>
    <p align="center" dir="RTL">
        ولقينا ناس ما يعرفو معنات القبر
    </p>
    <p align="center" dir="RTL">
        وقلت لروحي هذا نهار ينفع فيه الصبر
    </p>
    <p align="center" dir="RTL">
        وتفكرة كلام سمعتو ، بين الوهم و الحقيقه كدية
    </p>
    <p align="center" dir="RTL">
        و لحت غلالي و ݣاع اللي يشطن بالي ، و ضربتها بجرية
    </p>
    <p align="center" dir="RTL">
        و لقيت راسي قدام عين و عين حداها وحدة حلوة و وحدة فريا
    </p>
    <p align="center" dir="RTL">
        و تأملت فالارض و سماها و بانلي لا فرق فالدنيا
    </p>
    <p align="center" dir="RTL">
        ودقت من لعيون بزوج و رويت عروقي من الحلو و المالح
    </p>
    <p align="center" dir="RTL">
        و جاني البوم حكيم الغابة يقول لزام تختار وحدة و تبري بيها الجوارح
    </p>
    <p align="center" dir="RTL">
        اللي ختاريتيها ديالك و لا حد يلزمك بيها بالدوام لاشئ صحيح فكلامي لا شي
        غالط ، انا ماشي عاقل ماشي سارح .
    </p>
    <p align="center" dir="RTL">
        قلتليه يا مولاي البوم ، انا غير دايز ، و عدرني ، نطلب السماحة الا كنت
        غالط ، سامح يا سيدي سامح
    </p>
    <p align="center" dir="RTL">
        دور راسو بين هواسو و شاف فعياني
    </p>
    <p align="center" dir="RTL">
        و قالي ، قول آش درتي يستاهل حكامي
    </p>
    <p align="center" dir="RTL">
        فكرة فزلايلي كولها و ما لقيت ما نحكي
    </p>
    <p align="center" dir="RTL">
        قلت ليه نسيت كولشي
    </p>
    <p align="center" dir="RTL">
        قالي لا شي يستاهل يا مولاي السلطان
    </p>
    <p align="center" dir="RTL">
        هادشي كامل ما يسوى درة إنسان
    </p>
    <p align="center" dir="RTL">
        الوهم قدامك ، شوف واش حداك و شكون تكون
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566586">نوض تبني</a>
    </h1>
    <p align="center" dir="RTL">
        يا سلام على نسيم الارض العتيدة
    </p>
    <p align="center" dir="RTL">
        آه يا ودي ملي نشوف فيك وريدة
    </p>
    <p align="center" dir="RTL">
        و نحلة زاهية غادية فارحة سعيدة
    </p>
    <p align="center" dir="RTL">
        كانت و مازالت حقيقة وحدة و حيدة
    </p>
    <p align="center" dir="RTL">
        كلمة عن جمالك يا روح راحتي الفريدة
    </p>
    <p align="center" dir="RTL">
        كنشوف الاشجار هادئة الوقفة
    </p>
    <p align="center" dir="RTL">
        و الريح الهابة الشديدة
    </p>
    <p align="center" dir="RTL">
        و لهيب النار الحامية
    </p>
    <p align="center" dir="RTL">
        و شموع تبكي دامية
    </p>
    <p align="center" dir="RTL">
        نعرف الفرق بين و بين
    </p>
    <p align="center" dir="RTL">
        بين كاس هشيش الا طاح يولي كيف الدخان
    </p>
    <p align="center" dir="RTL">
        و بين شموخ الليث ما يخلعوه العديان
    </p>
    <p align="center" dir="RTL">
        وبين واحد ساد عليه البيت يخاف من خوه الانسان
    </p>
    <p align="center" dir="RTL">
        نشوف الزحام فالطرقان
    </p>
    <p align="center" dir="RTL">
        كولها فملكو سخفان
    </p>
    <p align="center" dir="RTL">
        هادا ساهي و هذا زربان
    </p>
    <p align="center" dir="RTL">
        شي كاعي شي فرحان
    </p>
    <p align="center" dir="RTL">
        يا ودي مال حالنا ولا مهلوك
    </p>
    <p align="center" dir="RTL">
        و اللي نسا باللي نسا يعود يدور على الصكوك
    </p>
    <p align="center" dir="RTL">
        يرجا الشفاعة و اللي ينسيه مابنا وسط الشوك
    </p>
    <p align="center" dir="RTL">
        يقول محاكة الدعوة و راه الحال محكوك
    </p>
    <p align="center" dir="RTL">
        ياك سرنا وسط شقافي الزاج
    </p>
    <p align="center" dir="RTL">
        ياك قطعنا الصحاري و كانت الدنيا عجاج
    </p>
    <p align="center" dir="RTL">
        ياك عشنا و سط الافاعي و بنينا عرشنا و رفعنا التاج
    </p>
    <p align="center" dir="RTL">
        ياك ملكنا واحد و كولها مير على راسو باللي عندو و اللي محتاج
    </p>
    <p align="center" dir="RTL">
        ويا خليلي سمع للنضم
    </p>
    <p align="center" dir="RTL">
        يا ونيسي واش راك تفهم
    </p>
    <p align="center" dir="RTL">
        يا سامعني نوض تخدم
    </p>
    <p align="center" dir="RTL">
        وبني سواري قصرك بالصمغ و القلم
    </p>
    <p align="center" dir="RTL">
        <br/>
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566587">الحكمة</a>
    </h1>
    <p align="center" dir="RTL">
        الصمت صوت الحكمة
    </p>
    <p align="center" dir="RTL">
        لا تخاف الا ما سمعتي كلمة
    </p>
    <p align="center" dir="RTL">
        سكوت الحباب فقلبي بسمة
    </p>
    <p align="center" dir="RTL">
        و غياب الهضرة ترددات المحبة
    </p>
    <p align="center" dir="RTL">
        هدوء الجسم ، كمال
    </p>
    <p align="center" dir="RTL">
        الحركة بحلم من الجلال
    </p>
    <p align="center" dir="RTL">
        علو الهمة من الدلال
    </p>
    <p align="center" dir="RTL">
        الاحساس بالرحمة حلال
    </p>
    <p align="center" dir="RTL">
        يا سلام على ودك
    </p>
    <p align="center" dir="RTL">
        يا اللي غادي وحدك
    </p>
    <p align="center" dir="RTL">
        طريقك منورة بسرك
    </p>
    <p align="center" dir="RTL">
        و حياتك معطرة بزهرك
    </p>
    <p align="center" dir="RTL">
        افكارك و نظرتك للحياة فريدة
    </p>
    <p align="center" dir="RTL">
        كل الاسباب جات فطريقك ، غتنم فرصتك الوحيدة
    </p>
    <p align="center" dir="RTL">
        قيم الحياة عليك داوية ، ندمج فبلادك و حياتك راوية اللي تلف يشد الارض .
        بلادك عليك داوية
    </p>
    <p align="center" dir="RTL">
        ختالف معايا و لا صادقني
    </p>
    <p align="center" dir="RTL">
        لا اله الا الله عليها ، واعدني
    </p>
    <p align="center" dir="RTL">
        المغرب بلاد تخلدني
    </p>
    <p align="center" dir="RTL">
        نمثل راسي ، لا حد يمثلني
    </p>
    <p align="center" dir="RTL">
        راجل حر فبلادي
    </p>
    <p align="center" dir="RTL">
        فين مشيت معايا و تادي
    </p>
    <p align="center" dir="RTL">
        نبرح فالسوق و النادي
    </p>
    <p align="center" dir="RTL">
        سلامي للحباب , تاجي و عمادي
    </p>
    <p align="center" dir="RTL">
        بلادنا زليج فاسي
    </p>
    <p align="center" dir="RTL">
        زربية مطرزة ، و طرز رباطي
    </p>
    <p align="center" dir="RTL">
        براد من نقرة ، خلخال و ثمرة و نفار مكناسي
    </p>
    <p align="center" dir="RTL">
        عيساوا ، حمادشة ،احواش و جيلالى, تقيتقة مراكشية و وثرة عبدية و زيد و
        زيد عمرك تسالي
    </p>
    <p align="center" dir="RTL">
        ريحة تامغرابيت تجمعنا
    </p>
    <p align="center" dir="RTL">
        فلسفة تمازيغت تنورنا
    </p>
    <p align="center" dir="RTL">
        من الساس للراس تسمعنا
    </p>
    <p align="center" dir="RTL">
        و كلام بلادي يفرحنا
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566588">بلان</a>
    </h1>
    <p align="center" dir="RTL">
        طرا ليا بلان
    </p>
    <p align="center" dir="RTL">
        فكل مكان
    </p>
    <p align="center" dir="RTL">
        تتمشي تلقا كولشي عيان
    </p>
    <p align="center" dir="RTL">
        الإدارة تتكثر عليك التخمام
    </p>
    <p align="center" dir="RTL">
        الزحام فالطوبيس و الطرام
    </p>
    <p align="center" dir="RTL">
        المغرب عزيز و لكن شي حوايج تيعصبو الانسان
    </p>
    <p align="center" dir="RTL">
        خاصك معرفة خاصك و خاصك خاصك حزام
    </p>
    <p align="center" dir="RTL">
        خاصك تكون فنان ، خاصك تجبد البزطام
    </p>
    <p align="center" dir="RTL">
        لا يا خليلي عيد الشوفة
    </p>
    <p align="center" dir="RTL">
        المغرب لوحة مكشوفة
    </p>
    <p align="center" dir="RTL">
        تأمل فيها و فهم ضروفها
    </p>
    <p align="center" dir="RTL">
        و عشق ناسها و نزع خوفها
    </p>
    <p align="center" dir="RTL">
        واليديك و الناس اللي عزاز عليك
    </p>
    <p align="center" dir="RTL">
        اهم حاجت ، تقدر تجيك
    </p>
    <p align="center" dir="RTL">
        شد فمحبتهم ، عمرها ما تخليك
    </p>
    <p align="center" dir="RTL">
        ناس الطيب ، حبهم عجيب ، يوريك
    </p>
    <p align="center" dir="RTL">
        تا مالك تخمم
    </p>
    <p align="center" dir="RTL">
        تا مالك تندم
    </p>
    <p align="center" dir="RTL">
        يا تا مالك تݣمݣم
    </p>
    <p align="center" dir="RTL">
        برݣم و انا نفهم
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566589">سوا سوا</a>
    </h1>
    <p align="center" dir="RTL">
        طلبت من راسي نلقاك
    </p>
    <p align="center" dir="RTL">
        نسبح و نعاود فسماك
    </p>
    <p align="center" dir="RTL">
        نداكرو و نتفاهمو فهواك
    </p>
    <p align="center" dir="RTL">
        نعيش و نتمتع ببهاك
    </p>
    <p align="center" dir="RTL">
        وبين رمشة عين
    </p>
    <p align="center" dir="RTL">
        لقيتك قدامي
    </p>
    <p align="center" dir="RTL">
        بين شوق و حنين
    </p>
    <p align="center" dir="RTL">
        ضويتي يامي
    </p>
    <p align="center" dir="RTL">
        و نسيت ظلم السنين
    </p>
    <p align="center" dir="RTL">
        وعدت سارح فحلامي
    </p>
    <p align="center" dir="RTL">
        كلام كثير لخصاتو ببسمة
    </p>
    <p align="center" dir="RTL">
        كلام كثير حسيتو فنظرة
    </p>
    <p align="center" dir="RTL">
        كلام كثير فالصمت كان
    </p>
    <p align="center" dir="RTL">
        كلام كثير وصلني بلا عنوان
    </p>
    <p align="center" dir="RTL">
        وخفة من لفراق
    </p>
    <p align="center" dir="RTL">
        تفكرة حر الاشواق
    </p>
    <p align="center" dir="RTL">
        و نحس بيك وسط الأعماق
    </p>
    <p align="center" dir="RTL">
        يا الحبيب لا تفارقني وسط الزقاق
    </p>
    <p align="center" dir="RTL">
        وطلعات تنهيدة
    </p>
    <p align="center" dir="RTL">
        بين النخلة و الجريدة
    </p>
    <p align="center" dir="RTL">
        و مع شوك الوريدة
    </p>
    <p align="center" dir="RTL">
        وشفت حياتي فجريدة
    </p>
    <p align="center" dir="RTL">
        وزدت نتقدم
    </p>
    <p align="center" dir="RTL">
        نݣلع شوكي و نهدم
    </p>
    <p align="center" dir="RTL">
        صوار خوفي بلا ما نحشم
    </p>
    <p align="center" dir="RTL">
        بين عروقي نحس بالمحبة تخدم
    </p>
    <p align="center" dir="RTL">
        جاوبني ، ياك حنا حباب
    </p>
    <p align="center" dir="RTL">
        صححلي ياك بزوج ألفة و صحاب
    </p>
    <p align="center" dir="RTL">
        حنا واحد ، خاوة بلا عتاب
    </p>
    <p align="center" dir="RTL">
        حكايتنا مأرخة فألف كتاب و كتاب
    </p>
    <p align="center" dir="RTL">
        شوف العصافير وصوت الغدير
    </p>
    <p align="center" dir="RTL">
        صبيب ام ربيع بالماء لكثير
    </p>
    <p align="center" dir="RTL">
        حكايات لجداد و البطل القدير
    </p>
    <p align="center" dir="RTL">
        و هبوب الريح و أمطار الخير
    </p>
    <p align="center" dir="RTL">
        كلام الروح و طبيب لعلال
    </p>
    <p align="center" dir="RTL">
        احساس الشوق و حكمة السؤال
    </p>
    <p align="center" dir="RTL">
        كاس قهوة و الحديث عن الجمال
    </p>
    <p align="center" dir="RTL">
        ناس القسوة و عشاق الدلال
    </p>
    <p align="center" dir="RTL">
        ݣالو اللي دار لعقول سوا سوا
    </p>
    <p align="center" dir="RTL">
        ليس لعقله دوا
    </p>
    <p align="center" dir="RTL">
        لكن الروح المهدية جمعات الروا
    </p>
    <p align="center" dir="RTL">
        روا كيران غادية لكل مكان ، يحركها هوا
    </p>
    <p align="center" dir="RTL">
        توحد لعقول و تجعل المحبة مع المجهول
    </p>
    <p align="center" dir="RTL">
        ***
        <br/>
        <br/>
        <br/>
        <br/>
    </p>
    <h1 dir="RTL">
        <a name="_Toc85566590">المغاربة</a>
    </h1>
    <p align="center" dir="RTL">
        كلامكم وصل للقلب
    </p>
    <p align="center" dir="RTL">
        رسالة مدهبة و اللؤلؤ عجب
    </p>
    <p align="center" dir="RTL">
        نحس سلامكم ليا يقرب
    </p>
    <p align="center" dir="RTL">
        و حسيت بالحب فالليل وجب
    </p>
    <p align="center" dir="RTL">
        عندكم ما تقولو
    </p>
    <p align="center" dir="RTL">
        لخصتو لعجب و حلولو
    </p>
    <p align="center" dir="RTL">
        قولو و زيدو قولو
    </p>
    <p align="center" dir="RTL">
        راه الحب طلق شعورو
    </p>
    <p align="center" dir="RTL">
        السوايع معاكم ثواني
    </p>
    <p align="center" dir="RTL">
        بغيتها تزيد ، يمكن انا اناني
    </p>
    <p align="center" dir="RTL">
        الحب فطريقكم شكل ثاني
    </p>
    <p align="center" dir="RTL">
        و المودة ثابتة و الصواب حياني
    </p>
    <p align="center" dir="RTL">
        راه المحبة ثابتة و الصواب يكون
    </p>
    <p align="center" dir="RTL">
        العشق يداوي جرح الجفون
    </p>
    <p align="center" dir="RTL">
        سلام يحيي النفوس و ينزع الجنون
    </p>
    <p align="center" dir="RTL">
        يحيد لغلال و يخفف ثقال الظنون
    </p>
    <p align="center" dir="RTL">
        صداقتكم كنز باللويز مطرز
    </p>
    <p align="center" dir="RTL">
        خاوة خوت و الهيام برز
    </p>
    <p align="center" dir="RTL">
        حبكم شديتو فقلبي محرز
    </p>
    <p align="center" dir="RTL">
        السم معاكم قبلتو و على حرو نطنز
    </p>
    <p align="center" dir="RTL">
        كلامنا زربية منسوجة بروية
    </p>
    <p align="center" dir="RTL">
        زواقة اطلسية و الحنة مهدية
    </p>
    <p align="center" dir="RTL">
        بأيادي مغربية والحكمة مروية
    </p>
    <p align="center" dir="RTL">
        فالليالي المنسية حروفكم مزية
    </p>
    <p align="center" dir="RTL">
        <br/>
        <br/>
        ***
    </p>
    <h1 dir="RTL">
        <a name="_Toc85566591">الجرح</a>
    </h1>
    <p align="center" dir="RTL">
        خليتي فقلبي جرح عميق
    </p>
    <p align="center" dir="RTL">
        وللفراق ما قدرة نتيق
    </p>
    <p align="center" dir="RTL">
        نبكي الدموع السايلة بلا منعيق
    </p>
    <p align="center" dir="RTL">
        عمرت بحور لفراقك و الدموع حريق
    </p>
    <p align="center" dir="RTL">
        انا ليك مشتاق ، توحشتك
    </p>
    <p align="center" dir="RTL">
        ما زال نفكر فيك ، و بهواك عرفتك
    </p>
    <p align="center" dir="RTL">
        زعما مازال نتلاقاو شي نهار و نعنقك
    </p>
    <p align="center" dir="RTL">
        خليتي فيا نخست عميقة و ترددات هضرتك
    </p>
    <p align="center" dir="RTL">
        كلامك تاج فوق راسي
    </p>
    <p align="center" dir="RTL">
        الله يسبل عليك الرضا بين فياقي و نعاسي
    </p>
    <p align="center" dir="RTL">
        عبايتي و فراشي و ساسي و جات قياسي
    </p>
    <p align="center" dir="RTL">
        يا لحبيب نحس بيك قريب وسط هواسي
    </p>
    <p align="center" dir="RTL">
        نوض خدم قرا و حلم
    </p>
    <p align="center" dir="RTL">
        زيد فهم عمرك تندم
    </p>
    <p align="center" dir="RTL">
        كلام نقشتو بين اللوح و لقلم
    </p>
    <p align="center" dir="RTL">
        و حكمتك بين لعروق و لعضم
    </p>
    <p align="center" dir="RTL">
        حفرنا لبيار بحبيلة و فاس
    </p>
    <p align="center" dir="RTL">
        خلينا ليك اليد ، غير ݣلس و بقا عساس
    </p>
    <p align="center" dir="RTL">
        خدمنا طريقنا و جبناها قياس
    </p>
    <p align="center" dir="RTL">
        و شربنا الحكمة من العنبوب ، سمحنا ليك فالكاس
    </p>
    <p align="center" dir="RTL">
        كلام الروح دوا لكل لجروح
    </p>
    <p align="center" dir="RTL">
        ديما معاك ، سمعها و للمعنى ما تلوح
    </p>
    <p align="center" dir="RTL">
        سرنا الطريق بين آزروا و عين لوح
    </p>
    <p align="center" dir="RTL">
        و شفنا تما جلال القدر و جمال الروح
    </p>
    <p align="center" dir="RTL">
        يا خليل الدوام
    </p>
    <p align="center" dir="RTL">
        يا عشير ليام
    </p>
    <p align="center" dir="RTL">
        يا الكامل بالتمام
    </p>
    <p align="center" dir="RTL">
        حبي ليك لزام
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566592">خربوش دوا لوحوش</a>
    </h1>
    <p align="center" dir="RTL">
        الفار و سط الدار
    </p>
    <p align="center" dir="RTL">
        سمك امك يا لغدار
    </p>
    <p align="center" dir="RTL">
        فينما مشيت نلقاك كيف منشار
    </p>
    <p align="center" dir="RTL">
        ما خليتي حوايج ما خليتي الزرع ، ضربتي قنطار
    </p>
    <p align="center" dir="RTL">
        السواقة تجمعو و خربوش بدا
    </p>
    <p align="center" dir="RTL">
        جا وجاب ، كاين الدوا
    </p>
    <p align="center" dir="RTL">
        دوا الناموس كاين افلا
    </p>
    <p align="center" dir="RTL">
        دوا البرغوت كاين مرحبا و سهلا
    </p>
    <p align="center" dir="RTL">
        ها لما بارد ها لبرود ها لعوين
    </p>
    <p align="center" dir="RTL">
        بارد و زوين
    </p>
    <p align="center" dir="RTL">
        ما من لعين دوقو حنين
    </p>
    <p align="center" dir="RTL">
        شرب و عاود الا عشرين
    </p>
    <p align="center" dir="RTL">
        قهوة ݣوار مولات لعيون لكبار
    </p>
    <p align="center" dir="RTL">
        شاربة و ناغمة ، تخرجك من الدار
    </p>
    <p align="center" dir="RTL">
        شرب و عاود و دق المسمار
    </p>
    <p align="center" dir="RTL">
        ميتاين و ستين رابعة و بالشوار
    </p>
    <p align="center" dir="RTL">
        بلا تامارا بلا لعداب بلا لحريق
    </p>
    <p align="center" dir="RTL">
        تامرة اوريلي لعداب اوريلي لحريق اوريلي
    </p>
    <p align="center" dir="RTL">
        غير صبرو . كولشي غادي يتسربا الكمون كاين و الميزان غادي
    </p>
    <p align="center" dir="RTL">
        شفت و حرت فجمال بلادي
    </p>
    <p align="center" dir="RTL">
        الفار الغدار كلا وشبع و لرزقي هوا
    </p>
    <p align="center" dir="RTL">
        و درتليه فالغار دوا عبار وسط الشوا
    </p>
    <p align="center" dir="RTL">
        ما نفع فيه والو و تسنيت سيمانة اخرا
    </p>
    <p align="center" dir="RTL">
        و رجعت للسوق نقلب على دوا
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566593">كانت دايزة</a>
    </h1>
    <p align="center" dir="RTL">
        يا روحي ، بانتني العين من تحت ليزار
    </p>
    <p align="center" dir="RTL">
        شفت الخلخال و سلبوني لشفار
    </p>
    <p align="center" dir="RTL">
        تضوي لمجال و تعطري الدار
    </p>
    <p align="center" dir="RTL">
        تتكلمي بكلام و الزين يحير لنظار
    </p>
    <p align="center" dir="RTL">
        تعطلة عليك داك النهار
    </p>
    <p align="center" dir="RTL">
        كنت محتار فآش نختار
    </p>
    <p align="center" dir="RTL">
        و انا ختاريتك و ما عندي اسرار
    </p>
    <p align="center" dir="RTL">
        عمري ، انتي الساس و القرار
    </p>
    <p align="center" dir="RTL">
        آه عليه نهار ، يوم لقيتك
    </p>
    <p align="center" dir="RTL">
        كنت فباب الدار و شفتك هويتك
    </p>
    <p align="center" dir="RTL">
        تعالي بالشوار و يا عمري حبيتك
    </p>
    <p align="center" dir="RTL">
        خليهم يقولو و يعيدو انا بغيتك
    </p>
    <p align="center" dir="RTL">
        واقفة على الصح
    </p>
    <p align="center" dir="RTL">
        بعدك صعيب يقصح
    </p>
    <p align="center" dir="RTL">
        حبك كلام يوضح
    </p>
    <p align="center" dir="RTL">
        سرار لهيام و ينصح
    </p>
    <p align="center" dir="RTL">
        ينصح ݣاع العشاق
    </p>
    <p align="center" dir="RTL">
        باش يتشبتو بالاشواق
    </p>
    <p align="center" dir="RTL">
        خدودك اصل الترياق
    </p>
    <p align="center" dir="RTL">
        و ريحك من الجنة متساق
    </p>
    <p align="center" dir="RTL">
        يا روح يا روح ، يا روح الروح
    </p>
    <p align="center" dir="RTL">
        يا اللي فرحتيني وجعلتي قلبي مشروح
    </p>
    <p align="center" dir="RTL">
        انا هويتك و بودك بغيتك ما تروح
    </p>
    <p align="center" dir="RTL">
        لعار واش عمرني خليتك تنوح
    </p>
    <p align="center" dir="RTL">
        سألت العيون عن سر الجفون
    </p>
    <p align="center" dir="RTL">
        جاوبوني العيون يا حب خلي الظنون
    </p>
    <p align="center" dir="RTL">
        قالولي كلامك جنون
    </p>
    <p align="center" dir="RTL">
        هي أنت و نت هي و الود بينكم قانون
    </p>
    <p align="center" dir="RTL">
        يا حب أجي حدايا
    </p>
    <p align="center" dir="RTL">
        سمعني و دوي معايا
    </p>
    <p align="center" dir="RTL">
        خلينا من هاديك و هدايا
    </p>
    <p align="center" dir="RTL">
        و سمع معايا كلام الروح، دوايا
    </p>
    <p align="center" dir="RTL">
        <br/>
        <br/>
        ***
    </p>
    <h1 dir="RTL">
        <a name="_Toc85566594">شكون نتا</a>
    </h1>
    <p align="center" dir="RTL">
        اللي باعونا فسوق النخاسة
    </p>
    <p align="center" dir="RTL">
        واللي بززو علينا كلام غريب و كثرو الضواسة
    </p>
    <p align="center" dir="RTL">
        واللي فرقو بيناتنا و رضونا جوج ، و علمونا الهلوسة
    </p>
    <p align="center" dir="RTL">
        و اللي لاحونا فالتوش بسومة قروش ، غشاشة
    </p>
    <p align="center" dir="RTL">
        هوما ماشي غوال هوما هدية
    </p>
    <p align="center" dir="RTL">
        لا تتغبن حياتك مزية
    </p>
    <p align="center" dir="RTL">
        انت قنطار لويز و مليون حروف مروية
    </p>
    <p align="center" dir="RTL">
        تسوا الياقوت و الدهب و كنوز الدنيا
    </p>
    <p align="center" dir="RTL">
        العشق حالة وجودية
    </p>
    <p align="center" dir="RTL">
        ورود فسوق الانسانية
    </p>
    <p align="center" dir="RTL">
        ما تآدي حد حاطها بين عينيا
    </p>
    <p align="center" dir="RTL">
        أقل ما يمكن الواحد يدير فهاد الدنيا
    </p>
    <p align="center" dir="RTL">
        عيش الحب و زيد فالكلام
    </p>
    <p align="center" dir="RTL">
        ساعد المجتمع و ستمتع بليام
    </p>
    <p align="center" dir="RTL">
        ضحك لناس و لا تعاديهم ، زيد للقدام
    </p>
    <p align="center" dir="RTL">
        الانسانية هي نفيد خوتي بضحكة و كلمة هيام
    </p>
    <p align="center" dir="RTL">
        نتعامل بلطف و نهاركم مبروك
    </p>
    <p align="center" dir="RTL">
        سمع لميطال و لا سمع الروك
    </p>
    <p align="center" dir="RTL">
        ما يبان لي فرق حضورك مبروك
    </p>
    <p align="center" dir="RTL">
        نبغيك و نموت عليك راك وسط لعروق
    </p>
    <p align="center" dir="RTL">
        تجربة و قعات ليا
    </p>
    <p align="center" dir="RTL">
        كنت غادي للوالدية
    </p>
    <p align="center" dir="RTL">
        لقينا حادثة فالطريق المنسية
    </p>
    <p align="center" dir="RTL">
        وقفنا و نزلنا وو قفات مرة حورية
    </p>
    <p align="center" dir="RTL">
        كانت طبيبة عريفة عفيفة
    </p>
    <p align="center" dir="RTL">
        و دارت شغلها و نقدات نفس مروية
    </p>
    <p align="center" dir="RTL">
        <br/>
        <br/>
        ***
    </p>
    <h1 dir="RTL">
        <a name="_Toc85566595">ما يحكم عليك ظالم</a>
    </h1>
    <p align="center" dir="RTL">
        يا حبيبي ما يحكم عليك ظالم
    </p>
    <p align="center" dir="RTL">
        تحية طيبة ليك يا لحبيب الهائم
    </p>
    <p align="center" dir="RTL">
        سامر معاك هاد الليل ، بغيتك سالم
    </p>
    <p align="center" dir="RTL">
        قلبك طيب جميل وردة تضوي العالم
    </p>
    <p align="center" dir="RTL">
        نجردو المحبة اللي تجمعنا
    </p>
    <p align="center" dir="RTL">
        و نفرقو المودة اللي تخلدنا
    </p>
    <p align="center" dir="RTL">
        و نعيدو الزمان لا يغضرنا
    </p>
    <p align="center" dir="RTL">
        تحية من هنا ليك نبعثها
    </p>
    <p align="center" dir="RTL">
        ليماجابتو محبة ما تجيبو حزارة
    </p>
    <p align="center" dir="RTL">
        انا نعشق الانسان ونبغيه بحرارة
    </p>
    <p align="center" dir="RTL">
        يا لخليل ما عمرك تكون فعيني غابة
    </p>
    <p align="center" dir="RTL">
        حنا واحد فملك الله و طريقنا وحيدة
    </p>
    <p align="center" dir="RTL">
        الطريق وحدة منو ليه
    </p>
    <p align="center" dir="RTL">
        وحنى عايشين غير بيه
    </p>
    <p align="center" dir="RTL">
        الماضي و اللي جاي يتحكم فيه
    </p>
    <p align="center" dir="RTL">
        و نعيش اللحظة دابة باللي ليه وعليه
    </p>
    <p align="center" dir="RTL">
        لمحبة دايمة و الصواب يكون
    </p>
    <p align="center" dir="RTL">
        الانسانية تجمعنا فهاد الكون
    </p>
    <p align="center" dir="RTL">
        الشمس ولا الغربال ولا كلام الملحون
    </p>
    <p align="center" dir="RTL">
        فتح قلبك و سمع روحك لا تكون مسجون
    </p>
    <p align="center" dir="RTL">
        شكون سبق واش البيضة و لا الدجاجة
    </p>
    <p align="center" dir="RTL">
        بركانا غلال راه الموضوع يسجن الدهون بالعجاجة
    </p>
    <p align="center" dir="RTL">
        بلا ماندخلو فجدال خليونا فالسعادة
    </p>
    <p align="center" dir="RTL">
        هاد اللحظة بالجلالة تكون فالرقص و لا بالعبادة
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566596">محجوبة</a>
    </h1>
    <p align="center" dir="RTL">
        مرحبا باللي جا و جاب
    </p>
    <p align="center" dir="RTL">
        خالتي محجوبة تتدق الباب
    </p>
    <p align="center" dir="RTL">
        ما بقيناش صغار اخالتي محجوبة حنا خاواة و حباب
    </p>
    <p align="center" dir="RTL">
        ماشي ݣفة متقوبة حنا سوارة الباب
    </p>
    <p align="center" dir="RTL">
        نوعية الناس اللي معاك
    </p>
    <p align="center" dir="RTL">
        مصنوعين من عند الله ، وصية فجواك
    </p>
    <p align="center" dir="RTL">
        و كلها و عقلاه كيف ݣال الجبلي ، شوف تماك
    </p>
    <p align="center" dir="RTL">
        صاحبي و حشومة نخليك ، هناك
    </p>
    <p align="center" dir="RTL">
        كبرونا بشي حوايج تتأدا بيهم
    </p>
    <p align="center" dir="RTL">
        تتندم عاد تتبدا تفهم فيهم
    </p>
    <p align="center" dir="RTL">
        يكدب عليك لكداب ، راك تقدر تمحيهم
    </p>
    <p align="center" dir="RTL">
        دير يدك فجيبك و لا خليها ، حبابك ما تخليهم
    </p>
    <p align="center" dir="RTL">
        معاشرين ، و الصواب لزام عليك
    </p>
    <p align="center" dir="RTL">
        ماشي عيب الى تعارضنا ، نقبل و لا نخليك
    </p>
    <p align="center" dir="RTL">
        خوات حباب ، فالخدمة ولا راس الدرب نجيك
    </p>
    <p align="center" dir="RTL">
        هذا صادق ، هذا مغرور هذا سبسي هذا بانضي .. الخ الصحاب كتاب محبوك
    </p>
    <p align="center" dir="RTL">
        تتلاقا مع عقليات تتزيد تتطور معاها
    </p>
    <p align="center" dir="RTL">
        ماشي لابدا تعطيك سماها
    </p>
    <p align="center" dir="RTL">
        المهم التوازن فحياتك و لالة محجوبة تتشاور معاها
    </p>
    <p align="center" dir="RTL">
        نضحكو و نلعبو كلام موزون نحبكو و الحكمة نرجاها
    </p>
    <p align="center" dir="RTL">
        طريق البهالة لا تمشيها
    </p>
    <p align="center" dir="RTL">
        طريق الحب سير فيها
    </p>
    <p align="center" dir="RTL">
        جيب افم وݣول ما نبغيها
    </p>
    <p align="center" dir="RTL">
        قرأ مزيان ولا تخسر الهضرة تربب و تريب باباها
    </p>
    <p align="center" dir="RTL">
        هضرة نقية ، تمغرابيت طبع مصواب
    </p>
    <p align="center" dir="RTL">
        تخسار الهضرة جا دخيل من تحت الباب
    </p>
    <p align="center" dir="RTL">
        طبخوه فكوزينة الخبت صاغوه بلا حساب
    </p>
    <p align="center" dir="RTL">
        لا نتلاقاو يا خليلي ، جوج خطوط متوازيين فكتاب
    </p>
    <p align="center" dir="RTL">
        ***
        <br/>
        <br/>
    </p>
    <h1 dir="RTL">
        <a name="_Toc85566597">كورونا</a>
    </h1>
    <p align="center" dir="RTL">
        سد حل ، هبط الريدو و رݣد
    </p>
    <p align="center" dir="RTL">
        كمم حبس ، عنداك لا تمرض
    </p>
    <p align="center" dir="RTL">
        شحال بيكم ، تعاديكم راني نجرد
    </p>
    <p align="center" dir="RTL">
        الصقر يدور ، عدو مجهول غادي نعرض
    </p>
    <p align="center" dir="RTL">
        كمم حبس حدك تم
    </p>
    <p align="center" dir="RTL">
        بقا و جلس لا تندم
    </p>
    <p align="center" dir="RTL">
        الاقتصاد نعس بلا ما تخمم
    </p>
    <p align="center" dir="RTL">
        نديرو لهوا و نجيبو الدوا ، بلا ما تخدم
    </p>
    <p align="center" dir="RTL">
        البنك الدولي راجل معقول
    </p>
    <p align="center" dir="RTL">
        يدور و يجول بنادم مسؤول
    </p>
    <p align="center" dir="RTL">
        و الفلوكة حبسات و زيت غلات ، ما عندك ما تقول
    </p>
    <p align="center" dir="RTL">
        الشينوا هبلات . كولشي تكرفص ، ما قدر يݣلس ، ولا مهبول
    </p>
    <p align="center" dir="RTL">
        خرجت نجول
    </p>
    <p align="center" dir="RTL">
        بغيت الحلول
    </p>
    <p align="center" dir="RTL">
        حتى شي محلول
    </p>
    <p align="center" dir="RTL">
        لقيت جلل مقبول
    </p>
    <p align="center" dir="RTL">
        و دازت ليام ، و نسينا لحلام
    </p>
    <p align="center" dir="RTL">
        بغينا نزيدو لقدام و نحيدو لغيام
    </p>
    <p align="center" dir="RTL">
        وصمنا رمضان ، و سد حل بلا تخمام
    </p>
    <p align="center" dir="RTL">
        قهوة سريعة ففنجان ، التمنية سدو لمكان
    </p>
    <p align="center" dir="RTL">
        و عاجل ، حلو لبواب
    </p>
    <p align="center" dir="RTL">
        و عاجل ، سدو لبواب
    </p>
    <p align="center" dir="RTL">
        و عاااجل ، نساو لحباب
    </p>
    <p align="center" dir="RTL">
        و عاجل ، كولشي مكتاب
    </p>
    <p align="center" dir="RTL">
        عنداك تنعس بكري ، هادي وصية
    </p>
    <p align="center" dir="RTL">
        ويجي عاجل تكون ناعس ، ما تسمع لبرية
    </p>
    <p align="center" dir="RTL">
        يصبح صباح تلقا عجيل جديد ، فوق المصرية
    </p>
    <p align="center" dir="RTL">
        و تصبح نادم من الصباح حتى للعشية
    </p>
    <p align="center" dir="RTL">
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566598">تعالى معايا حدايا بزوج</a>
    </h1>
    <p align="center" dir="RTL">
        أجي جول قول حاجة
    </p>
    <p align="center" dir="RTL">
        معاية دور باش اتفاجة
    </p>
    <p align="center" dir="RTL">
        عشيري مول هاد لفراجة
    </p>
    <p align="center" dir="RTL">
        نسمع طول لهول تواشة
    </p>
    <p align="center" dir="RTL">
        محتاج نعيش بلا حاجة
    </p>
    <p align="center" dir="RTL">
        نبني قصور روحي اتفاجة
    </p>
    <p align="center" dir="RTL">
        نسيرو بحور نطلعو لفراجة
    </p>
    <p align="center" dir="RTL">
        هاد لكلام كولو تواشة
    </p>
    <p align="center" dir="RTL">
        تعالى معايا حدايا بزوج
    </p>
    <p align="center" dir="RTL">
        أجي هنايا طريقنا عروج
    </p>
    <p align="center" dir="RTL">
        قرب فسمايا دوانا نضوج
    </p>
    <p align="center" dir="RTL">
        ركب خيلنا خيالنا سروج
    </p>
    <p align="center" dir="RTL">
        صاحبي علاش باش لخروج
    </p>
    <p align="center" dir="RTL">
        تبيع قداش فاش تروج
    </p>
    <p align="center" dir="RTL">
        ماعندي حتاش يتعاش لموج
    </p>
    <p align="center" dir="RTL">
        كلامي ليك فراش بروج
    </p>
    <p align="center" dir="RTL">
        سمع صوتك قوتك لداخل
    </p>
    <p align="center" dir="RTL">
        رفع صوتك ودنك تتفاعل
    </p>
    <p align="center" dir="RTL">
        جيب خوتك عرشك كامل
    </p>
    <p align="center" dir="RTL">
        حجب خوفك امرك دلال
    </p>
    <p align="center" dir="RTL">
        عادي هادي ماهي حكمة
    </p>
    <p align="center" dir="RTL">
        ساهي غادي امري بكلمة
    </p>
    <p align="center" dir="RTL">
        داوي ناوي طريقي تروة
    </p>
    <p align="center" dir="RTL">
        شادي راضي زاهي ببسمة
    </p>
    <p align="center" dir="RTL">
        أجي شوف حروف تتلاقا
    </p>
    <p align="center" dir="RTL">
        كلام موصوف عطوف بدا
    </p>
    <p align="center" dir="RTL">
        ميزان صروف مألوف وطا
    </p>
    <p align="center" dir="RTL">
        عدل مكشوف للخوف نسا
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566599">سبب سواد العين</a>
    </h1>
    <p align="center" dir="RTL">
        سرت الطريق ابحث عن سبب سواد العين
    </p>
    <p align="center" dir="RTL">
        حرة فالرموش و أمواج الشعر الزين
    </p>
    <p align="center" dir="RTL">
        دوبوني الخدود و الكلمة بصوة حنين
    </p>
    <p align="center" dir="RTL">
        يا هلا يا مرحبا بك يا عطر من جنان ، نشوفك هالحين
    </p>
    <p align="center" dir="RTL">
        استأدنت من ظلك
    </p>
    <p align="center" dir="RTL">
        و طلبت الكلمة من سرك
    </p>
    <p align="center" dir="RTL">
        و تكلمت في طلبي مع قلبك
    </p>
    <p align="center" dir="RTL">
        و جاني الجواب من روحك
    </p>
    <p align="center" dir="RTL">
        أسلم عليك و أسأل عنك
    </p>
    <p align="center" dir="RTL">
        طيب إنشاء الله آه على ودك
    </p>
    <p align="center" dir="RTL">
        الحب ، حاء تتكلم عن حسنك
    </p>
    <p align="center" dir="RTL">
        و باء ، من نور بدرك
    </p>
    <p align="center" dir="RTL">
        حر الشوك لا يزعجني ما دمت أمامك
    </p>
    <p align="center" dir="RTL">
        و الخوف ، حب ما دمت لزامك
    </p>
    <p align="center" dir="RTL">
        خليلي و الشوق من صدى ايامك
    </p>
    <p align="center" dir="RTL">
        موسيقى جميلة من ترددات احلامك
    </p>
    <p align="center" dir="RTL">
        حبني او خوفني هدا لا يزعجني
    </p>
    <p align="center" dir="RTL">
        انت المنى و طريقك ينورني
    </p>
    <p align="center" dir="RTL">
        نجلس جنبك نحبك تحاورني
    </p>
    <p align="center" dir="RTL">
        لو ظلمتك ننتظر منك تسامحني
    </p>
    <p align="center" dir="RTL">
        فكل لحظة نفكر فيك
    </p>
    <p align="center" dir="RTL">
        يدهب الحزن و لا نريد نخليك
    </p>
    <p align="center" dir="RTL">
        شوقي و ورود تسير مني ليك
    </p>
    <p align="center" dir="RTL">
        تحكي قصص من لعروق و كلامي فقط ليك
    </p>
    <p align="center" dir="RTL">
        في كل المواقف ، يزيد إحترامي
    </p>
    <p align="center" dir="RTL">
        في كل الظروف نحبك من أعماقي
    </p>
    <p align="center" dir="RTL">
        في النهار الواضح و الكسوف نشوفك واضح أمامي
    </p>
    <p align="center" dir="RTL">
        نحس بيك في خاطري و وسط أحلامي
    </p>
    <p align="center" dir="RTL">
        من ناحية تجربة إنتي أجمل أيامي
    </p>
    <p align="center" dir="RTL">
        معك الجو أحلى و الحياة منورة يا غرامي
    </p>
    <p align="center" dir="RTL">
        آه يا هيامي ، أحبك و الأمل يوم ، فيه تلقاني
    </p>
    <p align="center" dir="RTL">
        أحكيلك و أعيد ، ألخص و أزيد فكلامي
    </p>
    <p align="center" dir="RTL">
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566600">مرحبا</a>
    </h1>
    <p align="center" dir="RTL">
        مرحبا بالاهات و الألم قريبها
    </p>
    <p align="center" dir="RTL">
        علمني نصبر على الجلل و المودة نعيدها
    </p>
    <p align="center" dir="RTL">
        راني راني .. فرحت الحياة عشقتها و بغيتها
    </p>
    <p align="center" dir="RTL">
        نور عنيا ، هيا حبيبتي و انا حبيبها
    </p>
    <p align="center" dir="RTL">
        نشوف عينيا كيفاش توري ليا جمال مليكها
    </p>
    <p align="center" dir="RTL">
        الكون فجوج نقاط ، نشوف القريب من غريبها
    </p>
    <p align="center" dir="RTL">
        يا لحبيب عييت و بغيت نزيد ، نتا طبيبها
    </p>
    <p align="center" dir="RTL">
        فقدة المتعة و نسيت سباب لشواق فكل مسئالة نصيبها
    </p>
    <p align="center" dir="RTL">
        العادة شوكة فحلق العشاق
    </p>
    <p align="center" dir="RTL">
        تبغي تطفي ليهم شعلة الاعماق
    </p>
    <p align="center" dir="RTL">
        واللي خلقهم هو وحدو يملك قرار الاشواق
    </p>
    <p align="center" dir="RTL">
        يا حبيبي لا تخاف من شوكها راه مشتاق
    </p>
    <p align="center" dir="RTL">
        بغيت نقول و نزيد نقول
    </p>
    <p align="center" dir="RTL">
        لا من يحاسبني ، انا مسؤول
    </p>
    <p align="center" dir="RTL">
        سيد على راسي و نداوي سباب هواسي ونجول
    </p>
    <p align="center" dir="RTL">
        الألم طير نعاسي و نقوليه زيد يا ألم قول اللي بغيت تقول
    </p>
    <p align="center" dir="RTL">
        انت تطالبني بالحضور
    </p>
    <p align="center" dir="RTL">
        بغيتي تهرس بيناتنا داك الصور
    </p>
    <p align="center" dir="RTL">
        تبغيني نعيش اللحظة لا نكون هايم مجهول
    </p>
    <p align="center" dir="RTL">
        بغيتي تفكرني شكون نكون يا ألم مرحبا بيك انت مقبول
    </p>
    <p align="center" dir="RTL">
        نعيشك بكل ما ليك
    </p>
    <p align="center" dir="RTL">
        نوالفك و نزيد نبغيك
    </p>
    <p align="center" dir="RTL">
        نندامجو توريني و نوريك
    </p>
    <p align="center" dir="RTL">
        راني معاك و نفكر فيك
    </p>
    <p align="center" dir="RTL">
        الحزن اللي زرعتيه فيا
    </p>
    <p align="center" dir="RTL">
        حسيتو و شديتو بيديا
    </p>
    <p align="center" dir="RTL">
        شفتو و قربت ليه بعنيا
    </p>
    <p align="center" dir="RTL">
        و مشيت ليه هايم برجليا
    </p>
    <p align="center" dir="RTL">
        مرحبا باللي جا
    </p>
    <p align="center" dir="RTL">
        و مرحبا باللي غاب
    </p>
    <p align="center" dir="RTL">
        مرحبا بݣاع لحباب
    </p>
    <p align="center" dir="RTL">
        وݣاع اللي دق الباب
    </p>
    <p align="center" dir="RTL">
        <br/>
        <br/>
        ***
    </p>
    <h1 dir="RTL">
        <a name="_Toc85566601">الحب لكل البشرية</a>
    </h1>
    <p align="center" dir="RTL">
        الحب لكل البشرية
    </p>
    <p align="center" dir="RTL">
        السلام و الوئام يا نور عينية
    </p>
    <p align="center" dir="RTL">
        الهيام جامعنا و السعد ليا
    </p>
    <p align="center" dir="RTL">
        ضويو الطرقان و لبلاد المنسية
    </p>
    <p align="center" dir="RTL">
        انتا انا ، كون مسلم ولا بودي
    </p>
    <p align="center" dir="RTL">
        كون يهودي و لا لاديني
    </p>
    <p align="center" dir="RTL">
        كون ملحد و لا قرآني
    </p>
    <p align="center" dir="RTL">
        و زيد و زيد عمرك تسالي
    </p>
    <p align="center" dir="RTL">
        كون اللي بيتي نبغيك تخاويني
    </p>
    <p align="center" dir="RTL">
        لا نتحاربو عافاك
    </p>
    <p align="center" dir="RTL">
        نزيدو نتعارفو بركاك
    </p>
    <p align="center" dir="RTL">
        لا نختالفو نترجاك
    </p>
    <p align="center" dir="RTL">
        خلي ديني ليا و دينك ليك ، راني نهواك
    </p>
    <p align="center" dir="RTL">
        نحبك و ما ناوي نعاديك
    </p>
    <p align="center" dir="RTL">
        هاك يدي ديرها بين يديك
    </p>
    <p align="center" dir="RTL">
        شوف و سمع قلبي ينبض غير بيك
    </p>
    <p align="center" dir="RTL">
        لا تشك فحبي راني نبغيك
    </p>
    <p align="center" dir="RTL">
        حنا خوت بلا شكوك
    </p>
    <p align="center" dir="RTL">
        حنا واحد ، كلنا ملوك
    </p>
    <p align="center" dir="RTL">
        اللي ضراتني ضراتك
    </p>
    <p align="center" dir="RTL">
        أنقي طريقك من الشوك فموتك و حياتك
    </p>
    <p align="center" dir="RTL">
        انتا اللي ليا
    </p>
    <p align="center" dir="RTL">
        ضوي و نور عنيا
    </p>
    <p align="center" dir="RTL">
        يا خيي سول فيا
    </p>
    <p align="center" dir="RTL">
        حنى إخوة ، تجمعنا البشرية
    </p>
    <p align="center" dir="RTL">
        ما بيناتنا حساب
    </p>
    <p align="center" dir="RTL">
        حنا ألفة و حباب
    </p>
    <p align="center" dir="RTL">
        خلي عليك داك لكتاب
    </p>
    <p align="center" dir="RTL">
        وزيد دق و دفع الباب
    </p>
    <p align="center" dir="RTL">
        تلقاني مساينك
    </p>
    <p align="center" dir="RTL">
        نفكر فيك و نعاينك
    </p>
    <p align="center" dir="RTL">
        بين يديك و حبي دوا علايلك
    </p>
    <p align="center" dir="RTL">
        سوارتي ليك و قلبي حازن على محاينك
    </p>
    <p align="center" dir="RTL">
        يا خويا فالبشرية
    </p>
    <p align="center" dir="RTL">
        الدار كلها ليك بالسطوح و المصرية
    </p>
    <p align="center" dir="RTL">
        ويلا ما قدرتيش انا نجيك غير بين ليا
    </p>
    <p align="center" dir="RTL">
        سلامي ليك من صباح حتى للعشية
    </p>
    <p align="center" dir="RTL">
        نترجاك يا خليلي ، لا تحكم عليا
    </p>
    <p align="center" dir="RTL">
        خلي عليك الضنون ، كون محايد ملي تفكر فيا
    </p>
    <p align="center" dir="RTL">
        حنى ماشي حاكم و محكوم ، فكر و رد بشويا
    </p>
    <p align="center" dir="RTL">
        حنا واحد ، ماشي ثلاثة ولا زوج ولا مليار ، روحنا مهديا
    </p>
    <p align="center" dir="RTL">
        علاقتنا ماشي بيع و شرا
    </p>
    <p align="center" dir="RTL">
        اللي جامعنا أكبر، محبة و هوا
    </p>
    <p align="center" dir="RTL">
        حبنا فات لعقل ، راه مكنوني دوا
    </p>
    <p align="center" dir="RTL">
        و أصلنا شجرة ، قطوفها ثمر ، منو قلبي روا
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566602">المودة دايمة و الصواب يكون</a>
    </h1>
    <p align="center" dir="RTL">
        أمور كانت و رجعت
    </p>
    <p align="center" dir="RTL">
        حب بيناتنا دائم و المودة ولات
    </p>
    <p align="center" dir="RTL">
        نبغيك يا عمري الهائم ، و ما تفرقنا لا جيوش لا قواة
    </p>
    <p align="center" dir="RTL">
        متيقن باللي لزام نتجمعو قريب و تولي لحياة
    </p>
    <p align="center" dir="RTL">
        بقا فيا نهار لفراق
    </p>
    <p align="center" dir="RTL">
        خليتيني تايه مشتاق
    </p>
    <p align="center" dir="RTL">
        واعديني عمرك تعيديها ، هذا حماق
    </p>
    <p align="center" dir="RTL">
        متمسك بيك مانخليك ، نبغيك من الاعماق
    </p>
    <p align="center" dir="RTL">
        ما نتخلا عليك
    </p>
    <p align="center" dir="RTL">
        ما نحاديك بشر ما نآديك
    </p>
    <p align="center" dir="RTL">
        نعيش معاك بسلام و نوريك
    </p>
    <p align="center" dir="RTL">
        نعنقك بشوق و نتونس بيك
    </p>
    <p align="center" dir="RTL">
        نندامجو نوليو جسم واحد
    </p>
    <p align="center" dir="RTL">
        يلقاونا بلسان واحد و انا بيك ساعد
    </p>
    <p align="center" dir="RTL">
        نتكلمو و نسهرو الليل و ندوبو الجليد الجامد
    </p>
    <p align="center" dir="RTL">
        نرحب بيك، ما نقول غريب، نتقرب منك،ننزغ غلال لحديد
    </p>
    <p align="center" dir="RTL">
        ننساجمو ، نسيج واحد خيوطو حرير شديد
    </p>
    <p align="center" dir="RTL">
        يهودي ، مسلم و لا غيرو بلاد واحد عتيد
    </p>
    <p align="center" dir="RTL">
        ثراث فعمرو سنين قدام ، حارو الناس فالتحديد
    </p>
    <p align="center" dir="RTL">
        جامعنا ملك واحد و ربنا قريب حليم شديد
    </p>
    <p align="center" dir="RTL">
        كنزنا ثقافي ، معرفي تصيبو فبلادي
    </p>
    <p align="center" dir="RTL">
        أمورنا طيبة ، و لحلول موجودا ، لمودة تنادي
    </p>
    <p align="center" dir="RTL">
        نعمرو كاس أتاي ، إنسان و إنسان ، آجي نتلاقاو عندي
    </p>
    <p align="center" dir="RTL">
        المفتاح بين يدينا ، نتفاعلو الحب يجي لينا ، يا ودي
    </p>
    <p align="center" dir="RTL">
        المغرب عندو طول البال
    </p>
    <p align="center" dir="RTL">
        تنستعملو لعقل
    </p>
    <p align="center" dir="RTL">
        و دراع للي ماعندو عقل
    </p>
    <p align="center" dir="RTL">
        طرف هبال
    </p>
    <p align="center" dir="RTL">
        ما نتحركو بجعل و بغباء
    </p>
    <p align="center" dir="RTL">
        نتحركو بحكمة و بعطاء
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566603">السلام</a>
    </h1>
    <p align="center" dir="RTL">
        ليوم نهار جميل
    </p>
    <p align="center" dir="RTL">
        هاد اللحظة و انا معاك يا لخليل
    </p>
    <p align="center" dir="RTL">
        كيفما كانت الحال
    </p>
    <p align="center" dir="RTL">
        شوقي ليك دليل
    </p>
    <p align="center" dir="RTL">
        غدا ماشي شغلي فيه
    </p>
    <p align="center" dir="RTL">
        انا دابة نسيت التيه
    </p>
    <p align="center" dir="RTL">
        و جالس بين يديك و حبي نوريه
    </p>
    <p align="center" dir="RTL">
        كيفما جا الزمان راني نبغيه
    </p>
    <p align="center" dir="RTL">
        لا تفقد الامل القوة بين يديك
    </p>
    <p align="center" dir="RTL">
        زيد سير فالعمل الحكمة لزام تجيك
    </p>
    <p align="center" dir="RTL">
        الشر غير موجود بدون جدل ، الحب مزروع فطريقك
    </p>
    <p align="center" dir="RTL">
        شد نسمة العشق بدون خجل ، الود ورود نصيبك
    </p>
    <p align="center" dir="RTL">
        حفز راسك يا لعشيق
    </p>
    <p align="center" dir="RTL">
        نسا هواسك بغيتك تفيق
    </p>
    <p align="center" dir="RTL">
        اي حاجة فالحياة قيسها بالمنطق
    </p>
    <p align="center" dir="RTL">
        اللي صعابة عليك روحك تيق
    </p>
    <p align="center" dir="RTL">
        يا ربي
    </p>
    <p align="center" dir="RTL">
        نتا عارف اللي فقلبي
    </p>
    <p align="center" dir="RTL">
        سرك فروحي مخبي
    </p>
    <p align="center" dir="RTL">
        ونفسي ليك تشتاق
    </p>
    <p align="center" dir="RTL">
        يا ربي
    </p>
    <p align="center" dir="RTL">
        يا لعالم لسرار
    </p>
    <p align="center" dir="RTL">
        يا من هو غفار
    </p>
    <p align="center" dir="RTL">
        ساسي و أصل القرار
    </p>
    <p align="center" dir="RTL">
        كنبغي ملي تونسني
    </p>
    <p align="center" dir="RTL">
        تنبغي ملي تفكرني
    </p>
    <p align="center" dir="RTL">
        سعدي ملي تفيقتي
    </p>
    <p align="center" dir="RTL">
        كل الحب ليك و السلام
    </p>
    <p align="center" dir="RTL">
        يا الله و يا لواحد يا ربي
    </p>
    <p align="center" dir="RTL">
        كلامي ليك يمشي و يجي
    </p>
    <p align="center" dir="RTL">
        حبي ليك ماهو خافي
    </p>
    <p align="center" dir="RTL">
        وعشقي ليك لقلبي يدفي
    </p>
    <p align="center" dir="RTL">
        قولها يا لحبيب قولها
    </p>
    <p align="center" dir="RTL">
        لا تخاف من المخاوف كلها
    </p>
    <p align="center" dir="RTL">
        لا تقاوم المحبة و شوفها
    </p>
    <p align="center" dir="RTL">
        فكل حركة و سكون حولها
    </p>
    <p align="center" dir="RTL">
        لا تخبي ، لا تخلي فقلبك
    </p>
    <p align="center" dir="RTL">
        لا تخبي ، لا تشد فراسك
    </p>
    <p align="center" dir="RTL">
        لا تخبي ، لوح هواسك
    </p>
    <p align="center" dir="RTL">
        لا تخبي ، انت سيد راسك
    </p>
    <p align="center" dir="RTL">
        يا بلادي العزيزة الغالية
    </p>
    <p align="center" dir="RTL">
        يا كلام الروح الصافية
    </p>
    <p align="center" dir="RTL">
        يا عشق و سرار خافية
    </p>
    <p align="center" dir="RTL">
        يا نجوم و سحاب وافية
    </p>
    <p align="center" dir="RTL">
        زيدو قربو مني
    </p>
    <p align="center" dir="RTL">
        قلبي ليكم يغني
    </p>
    <p align="center" dir="RTL">
        لوحي ليكم يزمم
    </p>
    <p align="center" dir="RTL">
        عقلي فودكم يخمم
    </p>
    <p align="center" dir="RTL">
        نعاود نقولها
    </p>
    <p align="center" dir="RTL">
        لا تفقد الامل فضروفها
    </p>
    <p align="center" dir="RTL">
        زيد لقدام و الإمكانية شوفها
    </p>
    <p align="center" dir="RTL">
        بدع و نتج و حيد عليك خوفها
    </p>
    <p align="center" dir="RTL">
        ماشي لخاطري نبغيك
    </p>
    <p align="center" dir="RTL">
        نمشي بيك و نديك
    </p>
    <p align="center" dir="RTL">
        نفرش ليك و نتاويك
    </p>
    <p align="center" dir="RTL">
        نقولك و عيوبي نوريك
    </p>
    <p align="center" dir="RTL">
        و السلام
    </p>
    <p align="center" dir="RTL">
        <br/>
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566604">تفكر كيفاش كنتي</a>
    </h1>
    <p align="center" dir="RTL">
        كنت فالدنيا خاضع ما شي عارف
    </p>
    <p align="center" dir="RTL">
        اللي جات تبكيني و نحني لكل ريح عاصف
    </p>
    <p align="center" dir="RTL">
        الراعي يوجهني ، كنت خروف تالف
    </p>
    <p align="center" dir="RTL">
        مانفكر فالحالة و لا صهض الحضيرة ، لا قلت الحيلة و لا كنت شايف
    </p>
    <p align="center" dir="RTL">
        زدة شويا وليت في الحياة خائف
    </p>
    <p align="center" dir="RTL">
        من المجهول عايف
    </p>
    <p align="center" dir="RTL">
        و نحس راسي مظلوم و نقول عارف
    </p>
    <p align="center" dir="RTL">
        نحارب الكل و حتى واحد ونقول شايف
    </p>
    <p align="center" dir="RTL">
        سرت دروب الحياة عيني مغمضين
    </p>
    <p align="center" dir="RTL">
        وكنت نحس راسي يدي مكتفين
    </p>
    <p align="center" dir="RTL">
        رجلي عياو ونقول قريب يوليو مولفين
    </p>
    <p align="center" dir="RTL">
        راسي عمر بالتيه و الحنين
    </p>
    <p align="center" dir="RTL">
        و كبراة فراسي و نسيت ناسي
    </p>
    <p align="center" dir="RTL">
        زدت هواسي و حتا شي ما جا قياسي
    </p>
    <p align="center" dir="RTL">
        و ثرت على كولشي و بغيت نزيد نمشي
    </p>
    <p align="center" dir="RTL">
        كرهة و بنيت نعشي و كلامي ولا راشي
    </p>
    <p align="center" dir="RTL">
        و وصلني الراعي للݣرنت
    </p>
    <p align="center" dir="RTL">
        كيف هاد الخروف يبغي علينا يتمنا
    </p>
    <p align="center" dir="RTL">
        لزام نزعولو الصوف و منو العالم يتهنا
    </p>
    <p align="center" dir="RTL">
        انتا مكتاب عليك لخضوع صدعتينا بالمحنا
    </p>
    <p align="center" dir="RTL">
        وظلام الحال عليا
    </p>
    <p align="center" dir="RTL">
        كنت وحدي فطريقي
    </p>
    <p align="center" dir="RTL">
        البرد هلك رجليا
    </p>
    <p align="center" dir="RTL">
        و ماصبت ونيس ، رفيقي
    </p>
    <p align="center" dir="RTL">
        وناديت بكل ما ليا
    </p>
    <p align="center" dir="RTL">
        شكون يسمع ليا
    </p>
    <p align="center" dir="RTL">
        يا رب العلي نتا اللي بقيتي
    </p>
    <p align="center" dir="RTL">
        كولشي مشا عليا و صبتك موجود فكل طريقي
    </p>
    <p align="center" dir="RTL">
        تفاجات الدنيا قدامي
    </p>
    <p align="center" dir="RTL">
        وعدت سعيد فيامي
    </p>
    <p align="center" dir="RTL">
        ولقيت الحكمة بين كتافي
    </p>
    <p align="center" dir="RTL">
        و عشقت كلام ناسي
    </p>
    <p align="center" dir="RTL">
        مازال غادي فطريق العشق
    </p>
    <p align="center" dir="RTL">
        كولشي باقي بحلم و رفق
    </p>
    <p align="center" dir="RTL">
        صفا الروح و كلامها رزق
    </p>
    <p align="center" dir="RTL">
        حبها وسط لعروق و وجودها صدق
    </p>
    <p align="center" dir="RTL">
        مازال تزيان ليام
    </p>
    <p align="center" dir="RTL">
        يا لحبيب شد يديا
    </p>
    <p align="center" dir="RTL">
        مازال نحققو لحلام
    </p>
    <p align="center" dir="RTL">
        يا لعشيق انت اللي ليا
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566605">الحبيبة</a>
    </h1>
    <p align="center" dir="RTL">
        الحبيبة لالة مولاتي
    </p>
    <p align="center" dir="RTL">
        نبغيها و قلبها كبير عمر حياتي
    </p>
    <p align="center" dir="RTL">
        عشقي ليك تعاويدو طويل يا داتي
    </p>
    <p align="center" dir="RTL">
        و انا ليك من نهاري الاول و نهار مماتي
    </p>
    <p align="center" dir="RTL">
        زيدي لقدام يا امي و ختي و صديقتي
    </p>
    <p align="center" dir="RTL">
        ݣفة مليانة بالغرام و اللي درتيه يواتي
    </p>
    <p align="center" dir="RTL">
        عطفك هيام و كلامك ليا مرايتي
    </p>
    <p align="center" dir="RTL">
        بين لݣلاس و لقيام كلامي ليك بوراقي و دوايتي
    </p>
    <p align="center" dir="RTL">
        حبك لزام ، واللي ماعندو بنات ماعرفوه باش مات
    </p>
    <p align="center" dir="RTL">
        لبنات حنانات ، كولشي بالتاويل و لعقل عصارة و تراث
    </p>
    <p align="center" dir="RTL">
        قليل اللي يفهمك و صعيب باش نعطيك حقك يا الغالية
    </p>
    <p align="center" dir="RTL">
        الارض تدور عليك و فكل مسألة انتي الأولى و التالية
    </p>
    <p align="center" dir="RTL">
        حرت فأمرك ، نبغيك إمرأة حرة تزهي الزمان
    </p>
    <p align="center" dir="RTL">
        كلك حنان ، تعجبني قوتك فالكلام فكل حركة و مكان
    </p>
    <p align="center" dir="RTL">
        شغلتي الحياة و سعدتيني ، خرجتيني من الضنون
    </p>
    <p align="center" dir="RTL">
        بيك الأمة تنهض وبيك بلادنا تخلد، هذا قانون
    </p>
    <p align="center" dir="RTL">
        تكوني قارية و لا ما قارياش
    </p>
    <p align="center" dir="RTL">
        بني حياتك طوبة طوبة لا تݣولي علاش
    </p>
    <p align="center" dir="RTL">
        كولشي بين يدك و اللي بغيتيه يجيك ، كيفاش ؟
    </p>
    <p align="center" dir="RTL">
        حيدي الحݣرة و خلي عليك القهرة و لا بلاش
    </p>
    <p align="center" dir="RTL">
        يا زهرة الصخور النادرة
    </p>
    <p align="center" dir="RTL">
        يا عطر الورود الغالية
    </p>
    <p align="center" dir="RTL">
        يا قصر فالجبال العالية
    </p>
    <p align="center" dir="RTL">
        يا شجرة او عنب فاخر من دالية
    </p>
    <p align="center" dir="RTL">
        انت وحدك ، لا شي يحدك
    </p>
    <p align="center" dir="RTL">
        انت الكل ، لا حيط يردك
    </p>
    <p align="center" dir="RTL">
        انت الكمال لا شي قدك
    </p>
    <p align="center" dir="RTL">
        انت الجمال ، و يا سلام على ودك
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566606">انت الحب كلو</a>
    </h1>
    <p align="center" dir="RTL">
        انت الحب كلو
    </p>
    <p align="center" dir="RTL">
        معناه بين شجرو و ظلو
    </p>
    <p align="center" dir="RTL">
        باب العشق حلو
    </p>
    <p align="center" dir="RTL">
        كمل كلامك الناس كثارو ولا قلو
    </p>
    <p align="center" dir="RTL">
        ما كاين ما حسن منك
    </p>
    <p align="center" dir="RTL">
        طريقك زينة مبنية عليك
    </p>
    <p align="center" dir="RTL">
        نظرتك خاصة بيك
    </p>
    <p align="center" dir="RTL">
        واللي قالوه ما يديلك ما يعطيك
    </p>
    <p align="center" dir="RTL">
        عيد الكرة ، بيدك تسلم الجرة
    </p>
    <p align="center" dir="RTL">
        سمع و لا نكر الهضرة
    </p>
    <p align="center" dir="RTL">
        تاجك فوق راسك ، كون درويش ولا تطلب الشهرة
    </p>
    <p align="center" dir="RTL">
        يا لحبيب ، نحسك مني قريب ، مرايتي فكل نظرة
    </p>
    <p align="center" dir="RTL">
        آه عليك الايام ، علمتيني باللوح و لقلام
    </p>
    <p align="center" dir="RTL">
        سرت دروبك ، قريت كتوبك وبنيت لحلام
    </p>
    <p align="center" dir="RTL">
        بين كراسي شوقك و وسط عراسك ما نادم
    </p>
    <p align="center" dir="RTL">
        ما شكماني راه غير داني حبك للقدام
    </p>
    <p align="center" dir="RTL">
        ولقيت روحي شامخة بين كتافي
    </p>
    <p align="center" dir="RTL">
        لحت حروفي و نسيت ضروفي
    </p>
    <p align="center" dir="RTL">
        و عدت نشوف السر الخافي
    </p>
    <p align="center" dir="RTL">
        و نطير فملكك الوافي
    </p>
    <p align="center" dir="RTL">
        وسرت تاني راسي شامخ نسر عالي
    </p>
    <p align="center" dir="RTL">
        انت المقدس، واش الوهم يخليك تعاني
    </p>
    <p align="center" dir="RTL">
        نسا اللي قراوك و عيد قرايتك بشكل ثاني
    </p>
    <p align="center" dir="RTL">
        و كتب حكايتك بحروف من دهب صافي
    </p>
    <p align="center" dir="RTL">
        لا تبخس من راسك
    </p>
    <p align="center" dir="RTL">
        لا تآدي ناسك
    </p>
    <p align="center" dir="RTL">
        لا تحط راسك
    </p>
    <p align="center" dir="RTL">
        فموضع هواسك
    </p>
    <p align="center" dir="RTL">
        رزقك بين يديك
    </p>
    <p align="center" dir="RTL">
        فيق من نعاس لا يخليك
    </p>
    <p align="center" dir="RTL">
        طور حياتك والسعد ليك
    </p>
    <p align="center" dir="RTL">
        آمن بداتك و اللي بغيتيه يجيك
    </p>
    <p align="center" dir="RTL">
        <br/>
        <br/>
        ***
    </p>
    <h1 dir="RTL">
        <a name="_Toc85566607">يا اللي غادي</a>
    </h1>
    <p align="center" dir="RTL">
        يا اللي غادي يا اللي غادي
    </p>
    <p align="center" dir="RTL">
        لعار ديني ، معاك لبلادي
    </p>
    <p align="center" dir="RTL">
        شواقي ليها ، سمعتها تنادي
    </p>
    <p align="center" dir="RTL">
        راني نبغيها ولحبها راضي
    </p>
    <p align="center" dir="RTL">
        زوج بحور
    </p>
    <p align="center" dir="RTL">
        شطئان و سهول
    </p>
    <p align="center" dir="RTL">
        جبال و قصور
    </p>
    <p align="center" dir="RTL">
        والود يجول
    </p>
    <p align="center" dir="RTL">
        يا اللي غادي يا اللي غادي
    </p>
    <p align="center" dir="RTL">
        يا اللي غادي يا اللي غادي
    </p>
    <p align="center" dir="RTL">
        بلغ سلامي ، لولاد بلادي
    </p>
    <p align="center" dir="RTL">
        حبي ليها ، و راني النادي
    </p>
    <p align="center" dir="RTL">
        راني نادي صباح وعشية ، راني بيها راني راضي
    </p>
    <p align="center" dir="RTL">
        نخل و عطور
    </p>
    <p align="center" dir="RTL">
        خيرات و زهور
    </p>
    <p align="center" dir="RTL">
        بلاد مبشور
    </p>
    <p align="center" dir="RTL">
        و السعد مدكور
    </p>
    <p align="center" dir="RTL">
        يا اللي غادي يا اللي غادي
    </p>
    <p align="center" dir="RTL">
        تاريخ مجيد و عشق شديد
    </p>
    <p align="center" dir="RTL">
        بوابنا حديد و عرش مجيد
    </p>
    <p align="center" dir="RTL">
        يا اللي غادي يا اللي غادي
    </p>
    <p align="center" dir="RTL">
        نحقق حلامي ، فارض بلادي
    </p>
    <p align="center" dir="RTL">
        ما ناسيها ، خيالها فبالي
    </p>
    <p align="center" dir="RTL">
        نتفكر فيها ،بين حقيقتي نتفكر فيها بين وهامي
    </p>
    <p align="center" dir="RTL">
        يا اللي غادي يا اللي غادي
    </p>
    <p align="center" dir="RTL">
        <br/>
        <br/>
        ***
    </p>
    <h1 dir="RTL">
        <a name="_Toc85566608">رضعونا كاملين</a>
    </h1>
    <p align="center" dir="RTL">
        رضعة من اللي رضعونا كاملين
    </p>
    <p align="center" dir="RTL">
        و ݣلست مع الناس مجموعين
    </p>
    <p align="center" dir="RTL">
        وقريت كتوبهم و تعلمة حروفهم
    </p>
    <p align="center" dir="RTL">
        و عشة خوفهم و تعاطفة مع ضروفهم
    </p>
    <p align="center" dir="RTL">
        سرنا بالرشوق
    </p>
    <p align="center" dir="RTL">
        و بكينا بالشوق
    </p>
    <p align="center" dir="RTL">
        صدقنا الخرافة
    </p>
    <p align="center" dir="RTL">
        و هزينا العزافة
    </p>
    <p align="center" dir="RTL">
        و مسحنا عش الرتيلة
    </p>
    <p align="center" dir="RTL">
        و ضوينا بنور لفتيلة
    </p>
    <p align="center" dir="RTL">
        و شديت طريق طويلة
    </p>
    <p align="center" dir="RTL">
        مليئة بالحب و محبة جميلة
    </p>
    <p align="center" dir="RTL">
        نسيت لغلال
    </p>
    <p align="center" dir="RTL">
        وكرهة لهبال
    </p>
    <p align="center" dir="RTL">
        بشوق ودلال
    </p>
    <p align="center" dir="RTL">
        والفراق موحال
    </p>
    <p align="center" dir="RTL">
        خويا لغزال
    </p>
    <p align="center" dir="RTL">
        راه انت لكمال
    </p>
    <p align="center" dir="RTL">
        واللي لقا راحتو فالجلال
    </p>
    <p align="center" dir="RTL">
        خليه الطريق يمشيها
    </p>
    <p align="center" dir="RTL">
        جول و دور وعزل و قول
    </p>
    <p align="center" dir="RTL">
        الروح تقول وانت تسمع ليها
    </p>
    <p align="center" dir="RTL">
        ***
    </p>
    <p dir="RTL">
        <strong></strong>
    </p>
    <h1 dir="RTL">
        <a name="_Toc85566609">المغربي</a>
    </h1>
    <p align="center" dir="RTL">
        الواد يصب من زوج جوايه
    </p>
    <p align="center" dir="RTL">
        شاد طريقو ، هذا حب ، هذا تايه
    </p>
    <p align="center" dir="RTL">
        يلاقي حبابو قدام بابو
    </p>
    <p align="center" dir="RTL">
        المودة جامعاهم فجدور عتابو
    </p>
    <p align="center" dir="RTL">
        لمغاربة أمة من دي زمان
    </p>
    <p align="center" dir="RTL">
        سواقو مدرسة تهبل لعيان
    </p>
    <p align="center" dir="RTL">
        المغرب ماشي بلد فقير
    </p>
    <p align="center" dir="RTL">
        المغرب جنة و عرش كبير
    </p>
    <p align="center" dir="RTL">
        قارن يا لحبيب
    </p>
    <p align="center" dir="RTL">
        ارا ما عندك عندنا كولشي قريب
    </p>
    <p align="center" dir="RTL">
        متساويين بثقافة اقتصاد و فن
    </p>
    <p align="center" dir="RTL">
        اسياد فهاد لبلاد و ماشي ظن
    </p>
    <p align="center" dir="RTL">
        حبنا يقطع لبحور
    </p>
    <p align="center" dir="RTL">
        بلاد المغرب شمل ݣاع المعمور
    </p>
    <p align="center" dir="RTL">
        نهاركم سعيد يا لمغاربة
    </p>
    <p align="center" dir="RTL">
        بغيت نقول ݣاع الناس حبابنة
    </p>
    <p align="center" dir="RTL">
        موقع جغرافي يلاقي الشناوة و مراكنة
    </p>
    <p align="center" dir="RTL">
        حافضو علا بلادكم
    </p>
    <p align="center" dir="RTL">
        ساسكم و عمادكم
    </p>
    <p align="center" dir="RTL">
        ليكم و لحفادكم
    </p>
    <p align="center" dir="RTL">
        الله يحفظ وليدات لبلاد
    </p>
    <p align="center" dir="RTL">
        الله ينصر ملك بلادي
    </p>
    <p align="center" dir="RTL">
        يا لمغرب سير راني عليك راضي
    </p>
    <p align="center" dir="RTL">
        لمغاربة كاملين و اللي سواهم
    </p>
    <p align="center" dir="RTL">
        شافو الكنز و النجاح مكتاب عليهم
    </p>
    <p align="center" dir="RTL">
        رغم الصعوبات ، فراشة بغات ترفرف فسماهم
    </p>
    <p align="center" dir="RTL">
        لزام عليها تسير و ربي ينور مسارنا
    </p>
    <p align="center" dir="RTL">
        قلب المغرب كبير ، بالعزة يكمل رجانا
    </p>
    <p align="center" dir="RTL">
        النجاح مكتاب علينا ، والتاريخ يدوي علينا
    </p>
    <p align="center" dir="RTL">
        بلا احكام مسبقة
    </p>
    <p align="center" dir="RTL">
        لا نقصيو الانسانية
    </p>
    <p align="center" dir="RTL">
        و المغربي راه يعيش باخلاق عقلانية
    </p>
    <p align="center" dir="RTL">
        <br/>
        ***
    </p>
    <h1 dir="RTL">
        <a name="_Toc85566610">الجاهل</a>
    </h1>
    <p align="center" dir="RTL">
        يحسن عوانك يا الجاهل
    </p>
    <p align="center" dir="RTL">
        اللي جا يوريك كيف تتعامل
    </p>
    <p align="center" dir="RTL">
        لي جا يقريك المسائل
    </p>
    <p align="center" dir="RTL">
        لواد يديك كون عاقل
    </p>
    <p align="center" dir="RTL">
        يا حبيبي رفق بيا
    </p>
    <p align="center" dir="RTL">
        يا لعشير دوي عليا
    </p>
    <p align="center" dir="RTL">
        بغيت نسير و تكون أموري مروية
    </p>
    <p align="center" dir="RTL">
        فالطريق نحير و اللي جا يلعب بيا
    </p>
    <p align="center" dir="RTL">
        سعداتك يا مول لعقل
    </p>
    <p align="center" dir="RTL">
        حالك حكمة راني نتأمل
    </p>
    <p align="center" dir="RTL">
        نشوفك مع التفاهة صابر جمل
    </p>
    <p align="center" dir="RTL">
        رزقك بالقناعة لا تتجمل
    </p>
    <p align="center" dir="RTL">
        أمورك بداهة ، طريقك عبار
    </p>
    <p align="center" dir="RTL">
        يا الجاهل علاش خويت الدار
    </p>
    <p align="center" dir="RTL">
        نسيت شكون تكون و صاحب القرار
    </p>
    <p align="center" dir="RTL">
        بعتي راسك رخيص ، فين يام الشوار
    </p>
    <p align="center" dir="RTL">
        غشوك فالطارة
    </p>
    <p align="center" dir="RTL">
        كدبو عليك ، أجي تعالا
    </p>
    <p align="center" dir="RTL">
        غرو بيك فساير لقوالة
    </p>
    <p align="center" dir="RTL">
        يا خليلي لا تسير بالجهالة
    </p>
    <p align="center" dir="RTL">
        فطريقها راك تكون مغرور
    </p>
    <p align="center" dir="RTL">
        باب العشق دخل ليه راه محلول
    </p>
    <p align="center" dir="RTL">
        سمع لروحك سمع لآش تقول
    </p>
    <p align="center" dir="RTL">
        الرحمة و الحب ، بصفا و القبول
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566611">المغرب اصل البشرية</a>
    </h1>
    <p align="center" dir="RTL">
        يا خيي كسيني
    </p>
    <p align="center" dir="RTL">
        عطيني عبايتي لا تخليني
    </p>
    <p align="center" dir="RTL">
        فرشني بالرضا و غطيني
    </p>
    <p align="center" dir="RTL">
        من دي زمان راك تبغيني
    </p>
    <p align="center" dir="RTL">
        ثلث مئة وعشرة مغربية
    </p>
    <p align="center" dir="RTL">
        لؤلؤ وحجر كريم مرصع بية
    </p>
    <p align="center" dir="RTL">
        رموز تبهرني و حكي لية
    </p>
    <p align="center" dir="RTL">
        فرشني و غطيني و جيب سبنية
    </p>
    <p align="center" dir="RTL">
        يا لمغرب راك هدية
    </p>
    <p align="center" dir="RTL">
        تحفة فنية
    </p>
    <p align="center" dir="RTL">
        عرشك جا فراس الهرم ، اصل البشرية
    </p>
    <p align="center" dir="RTL">
        و حديثك قديم جوهرة تاريخية
    </p>
    <p align="center" dir="RTL">
        لا تنساو بلادكم
    </p>
    <p align="center" dir="RTL">
        بين جدودكم و حفادكم
    </p>
    <p align="center" dir="RTL">
        حافضو على وتادكم
    </p>
    <p align="center" dir="RTL">
        و بنيو عمادكم
    </p>
    <p align="center" dir="RTL">
        غير بالتاويل يا بيي
    </p>
    <p align="center" dir="RTL">
        بشوية بشوية سمع ريي
    </p>
    <p align="center" dir="RTL">
        بلادنا نوري و أصل ضيي
    </p>
    <p align="center" dir="RTL">
        و اللي بغا يزور بلادي يكون خيي
    </p>
    <p align="center" dir="RTL">
        ,
    </p>
    <p align="center" dir="RTL">
        اللي تخليك خليها
    </p>
    <p align="center" dir="RTL">
        و بلادك لمغرب لا تسمح فيها
    </p>
    <p align="center" dir="RTL">
        واحد رجيلا وحدة يمشي بيها
    </p>
    <p align="center" dir="RTL">
        نحيلة يتيمة تدور عليها
    </p>
    <p align="center" dir="RTL">
        نخبة لبلاد سلامي ليها
    </p>
    <p align="center" dir="RTL">
        اللي سهرانين الليل يدويو عليها
    </p>
    <p align="center" dir="RTL">
        حوار حكيم ، شان و همة باللي ليها و عليها
    </p>
    <p align="center" dir="RTL">
        تمغرابيت تجمعنا ، و بلادي ما نخليها
    </p>
    <p align="center" dir="RTL">
        شوف لبلاد كيف ولاة
    </p>
    <p align="center" dir="RTL">
        تضوي لرواح اللي ترواة
    </p>
    <p align="center" dir="RTL">
        تسقي لقلوب اللي تنقاة
    </p>
    <p align="center" dir="RTL">
        انا اللي بغيتها تزهيلي لحياة
    </p>
    <p align="center" dir="RTL">
        افكارنا خاصة بينا
    </p>
    <p align="center" dir="RTL">
        تمغرابيت تورينا
    </p>
    <p align="center" dir="RTL">
        رموزنا تدوي علينا
    </p>
    <p align="center" dir="RTL">
        زربية حرة براد من نقرة و خلخال و زهرة ، افوس طلع الحضرة
    </p>
    <p align="center" dir="RTL">
        تامغرابيت يا خيي
    </p>
    <p align="center" dir="RTL">
        لا شي مثيلها يقدر يضوي
    </p>
    <p align="center" dir="RTL">
        حب الوطن يقوي
    </p>
    <p align="center" dir="RTL">
        اللي سولها تعطيه كلام صحيح يدوي
    </p>
    <p align="center" dir="RTL">
        يا لمغرب الزين
    </p>
    <p align="center" dir="RTL">
        اللي قال عليك شين
    </p>
    <p align="center" dir="RTL">
        عرفو مغبون مسكين
    </p>
    <p align="center" dir="RTL">
        نعرفك عليه حنين
    </p>
    <p align="center" dir="RTL">
        بلادنا زوج وجوه تضويه
    </p>
    <p align="center" dir="RTL">
        اللي بغيتيه تصيبو ، المغرب يعطيه
    </p>
    <p align="center" dir="RTL">
        المغرب ديالنا ، هذا حالنا وهو ماليه
    </p>
    <p align="center" dir="RTL">
        والحب تصيبو و كنزو بين يديه
    </p>
    <p align="center" dir="RTL">
        المغرب حياتنا و جناحو تقويه
    </p>
    <p align="center" dir="RTL">
        ,
    </p>
    <p align="center" dir="RTL">
        يا لمغربي لا تعتدر من زلة وهمية
    </p>
    <p align="center" dir="RTL">
        تݣول راسك مدنب ، لا عليك لا عليا
    </p>
    <p align="center" dir="RTL">
        حيت تجيني تتسنا عقاب من الدنيا
    </p>
    <p align="center" dir="RTL">
        نتا مبدع نتا تنشأ حياتك بشوية
    </p>
    <p align="center" dir="RTL">
        انت كائن بشري
    </p>
    <p align="center" dir="RTL">
        انت روح متجسدة فأرض بلادي
    </p>
    <p align="center" dir="RTL">
        انت تجلي للرحمان و ليك ينادي
    </p>
    <p align="center" dir="RTL">
        بحب و سلام ، وصفا يجمع حبابي
    </p>
    <p align="center" dir="RTL">
        شوف فيا الصورة تتوظح ليا
    </p>
    <p align="center" dir="RTL">
        نتا مرايتي و نور عينيا
    </p>
    <p align="center" dir="RTL">
        نتا صديقي العزيز عليا
    </p>
    <p align="center" dir="RTL">
        خيي و روح روحي و اللي ليا
    </p>
    <p align="center" dir="RTL">
        شوف فيا عينك فعينيا
    </p>
    <p align="center" dir="RTL">
        حبني ولا قوص عليا
    </p>
    <p align="center" dir="RTL">
        نبغيك بالفعل و الرمزية
    </p>
    <p align="center" dir="RTL">
        مجازا نت قطعة مني وانا هكداك بفكر خاضع ولا بثورية
    </p>
    <p align="center" dir="RTL">
        احنا اسياد ، رفاݣة ، مساويين
    </p>
    <p align="center" dir="RTL">
        جينا نلعبو مسرحية
    </p>
    <p align="center" dir="RTL">
        <br/>
        <br/>
        <br/>
        ***
        <br/>
        <br/>
        <br/>
    </p>
    <h1 dir="RTL">
        <a name="_Toc85566612">كعبة العجل</a>
    </h1>
    <p align="center" dir="RTL">
        قالو كان فزمان ، صحاب لبيان
    </p>
    <p align="center" dir="RTL">
        راجل محرز مرتو ، و ساد لبيبان
    </p>
    <p align="center" dir="RTL">
        ما تخرج ما طل ، ما تدرج ما تبان
    </p>
    <p align="center" dir="RTL">
        و يا ويلاها الى عصاة أمرو ، ولو ثوان
    </p>
    <p align="center" dir="RTL">
        فنهار من ليام ، كانو الجيران دايرين وليمة
    </p>
    <p align="center" dir="RTL">
        الشوا فسطوح الدار و دابحين بهيمة
    </p>
    <p align="center" dir="RTL">
        هي ضرباتها الريحة تتوحم و طلات عليهم تما
    </p>
    <p align="center" dir="RTL">
        مكنو ليها طرف زوين من شوا و كلات
    </p>
    <p align="center" dir="RTL">
        رجع الراجل لرسامو
    </p>
    <p align="center" dir="RTL">
        وناس جابوليه خبار مولات دارو
    </p>
    <p align="center" dir="RTL">
        قالو ليه واش فراسك اش دارت مراتك وزادو فحوارو
    </p>
    <p align="center" dir="RTL">
        دخل للدار هائج ، و قول علاش تحشمي بيا ياك اللي سلت تنالو
    </p>
    <p align="center" dir="RTL">
        راه عيب ما درتي يا لولية
    </p>
    <p align="center" dir="RTL">
        و تغر براسو و زاد هوايسو ، وكان حزين
    </p>
    <p align="center" dir="RTL">
        قالت ليه ما درت والو
    </p>
    <p align="center" dir="RTL">
        انا غير طليت ملي شميت ريحة جمارو
    </p>
    <p align="center" dir="RTL">
        حلف وقال عليا بليمين اما و اما ، وكره حالو
    </p>
    <p align="center" dir="RTL">
        جاب عجل سمين ، ودبحو و بخرو و فالطنجير دورو
    </p>
    <p align="center" dir="RTL">
        اما تاكليه كولو فجلسة وحدة
    </p>
    <p align="center" dir="RTL">
        و لا ندبحك من لودن لود، و أمرك يتنسا
    </p>
    <p align="center" dir="RTL">
        بدا يطيب فيه بيديه و يدور فيه و ساهر عليه
    </p>
    <p align="center" dir="RTL">
        و هيا تبكي وحيدة و تطلب للعالي تخريجة
    </p>
    <p align="center" dir="RTL">
        طاب لعجل و هز منو طرف لحم هبرة
    </p>
    <p align="center" dir="RTL">
        سرطو و كان فيه وسطو طريف كعبة
    </p>
    <p align="center" dir="RTL">
        قجو و مات فديك اللحظة
    </p>
    <p align="center" dir="RTL">
        و لعجل كلاوه الناس فعزاه تحت ضو الݣمرة .
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566613">كولشي عند الله</a>
    </h1>
    <p align="center" dir="RTL">
        خود راحتك يا لحبيب
    </p>
    <p align="center" dir="RTL">
        شوف و جول كولشي قريب
    </p>
    <p align="center" dir="RTL">
        راني نتسناك عمرني نغيب
    </p>
    <p align="center" dir="RTL">
        و قلبي يترجاك و الحب عجيب
    </p>
    <p align="center" dir="RTL">
        شمسنا غابة ليوم علينا
    </p>
    <p align="center" dir="RTL">
        و السحاب دار بجو المدينة
    </p>
    <p align="center" dir="RTL">
        نتسائل شنو سباب هاد لغبينة
    </p>
    <p align="center" dir="RTL">
        ونقول امتا تقلع السفينة
    </p>
    <p align="center" dir="RTL">
        راني معاك فهاد اللحظة
    </p>
    <p align="center" dir="RTL">
        عشقي ليك كيف الوردة
    </p>
    <p align="center" dir="RTL">
        سير معايا لشطئان حبنا
    </p>
    <p align="center" dir="RTL">
        و نجدفو فجمال سعدنا
    </p>
    <p align="center" dir="RTL">
        ما نتفارقو ، مسيرة دايمة
    </p>
    <p align="center" dir="RTL">
        ما نتعاتبو ، و لحياة قائمة
    </p>
    <p align="center" dir="RTL">
        نزيدو نتوادو ، و يتشاع امرنا
    </p>
    <p align="center" dir="RTL">
        لا نتخالفو ، فأرض ربنا
    </p>
    <p align="center" dir="RTL">
        راه كولشي عند الله قريب
    </p>
    <p align="center" dir="RTL">
        هو يسمع حليم مجيب
    </p>
    <p align="center" dir="RTL">
        اللي طلبو لزام يصيب
    </p>
    <p align="center" dir="RTL">
        واللي طرق بابو ما يخيب
    </p>
    <p align="center" dir="RTL">
        يا سايلني فين دواية
    </p>
    <p align="center" dir="RTL">
        شوف وجرب طريق بهاية
    </p>
    <p align="center" dir="RTL">
        أجي قرب ݣلس حداية
    </p>
    <p align="center" dir="RTL">
        يا سائل منين نتاية
    </p>
    <p align="center" dir="RTL">
        لا تقولي ، نتا انايا
    </p>
    <p align="center" dir="RTL">
        رجع ولي ، قرب هنايا
    </p>
    <p align="center" dir="RTL">
        تعنداك ، قول و لا تخلي
    </p>
    <p align="center" dir="RTL">
        اللي قلتيها من نصيب رجايا .
    </p>
    <p align="center" dir="RTL">
        <br/>
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566614">يا غزيل تعال</a>
    </h1>
    <p align="center" dir="RTL">
        يا غزال الدلال
    </p>
    <p align="center" dir="RTL">
        يا لغزيل تعال
    </p>
    <p align="center" dir="RTL">
        اجلس تنال
    </p>
    <p align="center" dir="RTL">
        أجي لا تسال
    </p>
    <p align="center" dir="RTL">
        يا غزيل تعال
    </p>
    <p align="center" dir="RTL">
        أمرك كمال
    </p>
    <p align="center" dir="RTL">
        وخدك جمال
    </p>
    <p align="center" dir="RTL">
        فراقك محال
    </p>
    <p align="center" dir="RTL">
        شفتك ليوم فغصن شجرة
    </p>
    <p align="center" dir="RTL">
        بانولي حروفك من أول نظرة
    </p>
    <p align="center" dir="RTL">
        نزعت خوفك بضو الݣمرة
    </p>
    <p align="center" dir="RTL">
        بغيت نزيد نشوفك ولو مرة
    </p>
    <p align="center" dir="RTL">
        يا غزيل تعال
    </p>
    <p align="center" dir="RTL">
        نسيني لهبال
    </p>
    <p align="center" dir="RTL">
        دوقني الجلال
    </p>
    <p align="center" dir="RTL">
        وغفرلي الزلال
    </p>
    <p align="center" dir="RTL">
        يا غزيل تعال
    </p>
    <p align="center" dir="RTL">
        يا عطر فالمثال
    </p>
    <p align="center" dir="RTL">
        و قريب فالمنال
    </p>
    <p align="center" dir="RTL">
        بوقفت الجبال
    </p>
    <p align="center" dir="RTL">
        نتفكر مزيان نهار الحضرة
    </p>
    <p align="center" dir="RTL">
        نسيتيني المكان و الزمان فمرة
    </p>
    <p align="center" dir="RTL">
        و قلتيلي لا تخاف من اي زلة
    </p>
    <p align="center" dir="RTL">
        ما في صحيح او خطأ فالهضرة
    </p>
    <p align="center" dir="RTL">
        يا غزيل تعال
    </p>
    <p align="center" dir="RTL">
        يا بدر الكمال
    </p>
    <p align="center" dir="RTL">
        يا ونيس المجال
    </p>
    <p align="center" dir="RTL">
        يا مرحبا بالهلال
    </p>
    <p align="center" dir="RTL">
        يا غزيل تعال
    </p>
    <p align="center" dir="RTL">
        عطف بالحال
    </p>
    <p align="center" dir="RTL">
        و رفق فالسؤال
    </p>
    <p align="center" dir="RTL">
        و داوي العلال
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566615">لا جيلالة</a>
    </h1>
    <p align="center" dir="RTL">
        راه انا يوم صبت راسي فالدنيا ، جيت بالشوار
    </p>
    <p align="center" dir="RTL">
        راه انا يوم لقيت روحي فقلبي ، كنت نختار
    </p>
    <p align="center" dir="RTL">
        ونهار كلمتها يا ناس قالتلي معاني و بقيت محتار
    </p>
    <p align="center" dir="RTL">
        بين ضلوعي يا ناس سمعت صوتها وكان قرار
    </p>
    <p align="center" dir="RTL">
        اللي خلقنا وحدنا دار كولشي عبار
    </p>
    <p align="center" dir="RTL">
        سوانا و بدعنا و جمع شملنا بين ليلا و نهار
    </p>
    <p align="center" dir="RTL">
        تاوا لمتنا و وحد كلمتنا وكشف لسرار
    </p>
    <p align="center" dir="RTL">
        واليوم يا ناس جئت نوري لكم خبار
    </p>
    <p align="center" dir="RTL">
        خباري و حالي و ساس حكايتي
    </p>
    <p align="center" dir="RTL">
        امري و ما جرالي بين وجهي و مرايتي
    </p>
    <p align="center" dir="RTL">
        طلبت لحكمة و نسيت ݣاع قرائتي
    </p>
    <p align="center" dir="RTL">
        شكون جاب عباري وكتب روايتي
    </p>
    <p align="center" dir="RTL">
        المعبود بيناتنا وسطنا لا يغيب
    </p>
    <p align="center" dir="RTL">
        المحبوب حدانا و عهدنا ما يخيب
    </p>
    <p align="center" dir="RTL">
        صور بدانا وخلق هاد لبلاد العجيب
    </p>
    <p align="center" dir="RTL">
        و الروح وسط دواتنا ومولاها لنا قريب
    </p>
    <p align="center" dir="RTL">
        مازال ما ساليت ، انا عاد بديت
    </p>
    <p align="center" dir="RTL">
        سمعني يا لحبيب راني ما عييت
    </p>
    <p align="center" dir="RTL">
        نتفكرك و من نهار ملقاك مامليت
    </p>
    <p align="center" dir="RTL">
        نفكر صورتك و فكل لحظة نقول حييت
    </p>
    <p align="center" dir="RTL">
        يا حبيب العشرة الأولى
    </p>
    <p align="center" dir="RTL">
        راك عجيب انت يا حبيبي
    </p>
    <p align="center" dir="RTL">
        أمرك عجيب و انت مجيبي
    </p>
    <p align="center" dir="RTL">
        نصبو ليك ونشكي من حر لهيبي
    </p>
    <p align="center" dir="RTL">
        نشوف الناس غادية فيامي
    </p>
    <p align="center" dir="RTL">
        هائمة حائرة و خايفة من مجهول حرامي
    </p>
    <p align="center" dir="RTL">
        وهم بناوه و علاو سواترو بالجهل الدامي
    </p>
    <p align="center" dir="RTL">
        كولشي بخاطرو اللي بغا شي يقويه ، و كلامو ماشي كلامي
    </p>
    <p align="center" dir="RTL">
        كولشي بيديا يا ناس
    </p>
    <p align="center" dir="RTL">
        اللي بغيتها تجيني ماشي وسواس
    </p>
    <p align="center" dir="RTL">
        حكم ربي ، دار كولشي قياس
    </p>
    <p align="center" dir="RTL">
        قانون مخبي ، اللي فراسو مايجيه نعاس
    </p>
    <p align="center" dir="RTL">
        <br/>
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566616">الخمر الصافي</a>
    </h1>
    <p align="center" dir="RTL">
        دقت من خمرك الصافي
    </p>
    <p align="center" dir="RTL">
        و سبحت فبحرك الدافي
    </p>
    <p align="center" dir="RTL">
        ورويت لعروق و لجرح الخفي
    </p>
    <p align="center" dir="RTL">
        وسهيت وعيني شافة ملكك الوافي
    </p>
    <p align="center" dir="RTL">
        راني معاك حاضر
    </p>
    <p align="center" dir="RTL">
        امرني يا حبيبي آمر
    </p>
    <p align="center" dir="RTL">
        قولي آش ندير قلبي ساهر
    </p>
    <p align="center" dir="RTL">
        شاورلي على اي بلان انا مغامر
    </p>
    <p align="center" dir="RTL">
        كيندير نفافي و ملك الملوك حدايا
    </p>
    <p align="center" dir="RTL">
        كيندير نرمش و انسك حاضر فسمايا
    </p>
    <p align="center" dir="RTL">
        كيف عقلي ينعس وانا لقيت هنايا
    </p>
    <p align="center" dir="RTL">
        كيف ندير نݣلس و نتا ماشي فالطريق معايا
    </p>
    <p align="center" dir="RTL">
        يا سلطان البهاء و نور العاشقين و الروا
    </p>
    <p align="center" dir="RTL">
        يا حبيب الساهرين و ونيس الحالمين بالدوا
    </p>
    <p align="center" dir="RTL">
        يا خليل السنين ، فرحتيني و ماتليت حزين ، قلبي ضوا
    </p>
    <p align="center" dir="RTL">
        يا حكيم العارفين يا تاج العالمين و كل من روحو هوا
    </p>
    <p align="center" dir="RTL">
        قربك صفا الرواح العارفة
    </p>
    <p align="center" dir="RTL">
        و ظلك طبيب النفوس الخائفة
    </p>
    <p align="center" dir="RTL">
        عطرك جاي من كل مكان ، فوانس كاشفة
    </p>
    <p align="center" dir="RTL">
        سلت على ام البرهان و لقيتها قدامي واقفة
    </p>
    <p align="center" dir="RTL">
        كيندير ننكر وجودك
    </p>
    <p align="center" dir="RTL">
        كيندير نداري خلودك
    </p>
    <p align="center" dir="RTL">
        يا الروح ما لقيت حدودك
    </p>
    <p align="center" dir="RTL">
        يا الحب دبت فخدودك
    </p>
    <p align="center" dir="RTL">
        خدودك ورد التفاح
    </p>
    <p align="center" dir="RTL">
        و الرمش زاهي مرتاح
    </p>
    <p align="center" dir="RTL">
        عشقتك يا روح الارواح
    </p>
    <p align="center" dir="RTL">
        و جلستك معايا نساتني التنواح
    </p>
    <p align="center" dir="RTL">
        يا حبيبي تعالا حداية
    </p>
    <p align="center" dir="RTL">
        كون بجنبي نسيني داية
    </p>
    <p align="center" dir="RTL">
        زيد فحبي ، غمرني و كون معاية
    </p>
    <p align="center" dir="RTL">
        نتا مبلغ الطلب و منتهى الرجاء و لطف هوايا
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566617">تنبغيك بكل لغات العالم</a>
    </h1>
    <p align="center" dir="RTL">
        تنبغيك بكل لغات العالم
    </p>
    <p align="center" dir="RTL">
        تنبغيك بكل الأشكال يا عمري الناعم
    </p>
    <p align="center" dir="RTL">
        عشقي ليك مثل طائر حالم
    </p>
    <p align="center" dir="RTL">
        و امري بين يديك جيتك هايم
    </p>
    <p align="center" dir="RTL">
        يا حبيب القلب و العين
    </p>
    <p align="center" dir="RTL">
        يا عشق اليوم و السنين
    </p>
    <p align="center" dir="RTL">
        يا بدر الزمان و كامل الزين
    </p>
    <p align="center" dir="RTL">
        يا نور القلب و كلامك حنين
    </p>
    <p align="center" dir="RTL">
        حبي ليك فات صبيب ام الربيع
    </p>
    <p align="center" dir="RTL">
        و كلامي ليك طائر و زخرف بديع
    </p>
    <p align="center" dir="RTL">
        شعرك جسور و صوتك للجنة يديع
    </p>
    <p align="center" dir="RTL">
        عيونك بحور و لمستك بسمة ربيع
    </p>
    <p align="center" dir="RTL">
        يا روح روحي يا خليل حياتي
    </p>
    <p align="center" dir="RTL">
        يا السامع كلامي و تغفر نزواتي
    </p>
    <p align="center" dir="RTL">
        يا روح الروح من عشقك ما نسالي
    </p>
    <p align="center" dir="RTL">
        يا طبيب لجروح و ننبض بيك فكل الثواني
    </p>
    <p align="center" dir="RTL">
        نبني فملكك قصور من هيام
    </p>
    <p align="center" dir="RTL">
        و امري ليك حديث من حلام
    </p>
    <p align="center" dir="RTL">
        امري بين اديك يا عشير الدوام
    </p>
    <p align="center" dir="RTL">
        و حالي معروف ليك بين متاوية و خصام
    </p>
    <p align="center" dir="RTL">
        عطرك يروي رواحنا
    </p>
    <p align="center" dir="RTL">
        و كلمتك تسير حياتنا
    </p>
    <p align="center" dir="RTL">
        ليلك هادئ جميل بين رسامنا
    </p>
    <p align="center" dir="RTL">
        و نهارك سبح طويل ينور حياتنا
    </p>
    <p align="center" dir="RTL">
        حبنا عتيق لكن فرقوه لجبال
    </p>
    <p align="center" dir="RTL">
        نفكر نظرة جمعتنا ، طرف هبال
    </p>
    <p align="center" dir="RTL">
        نظرة وحدة كفاتني وݣلت لفراق موحال
    </p>
    <p align="center" dir="RTL">
        نبغيك و نموت عليك يا حبيب الكمال
    </p>
    <p align="center" dir="RTL">
        واعديني لا تنسيني
    </p>
    <p align="center" dir="RTL">
        واعديني عمرك تخليني
    </p>
    <p align="center" dir="RTL">
        واعديني يا حب حياتي
    </p>
    <p align="center" dir="RTL">
        واعديني يا الساكنة داتي
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566618">سفينة التسعود</a>
    </h1>
    <p align="center" dir="RTL">
        نهار الاثنين فالسفينة ، شي ساهي فالناس
    </p>
    <p align="center" dir="RTL">
        وشي هايم عساس
    </p>
    <p align="center" dir="RTL">
        هذا واقف و هذا ݣالس
    </p>
    <p align="center" dir="RTL">
        شي يحاور شي يشاكس
    </p>
    <p align="center" dir="RTL">
        شي خلا بلاصتو ما بغا يݣلس
    </p>
    <p align="center" dir="RTL">
        شي شاد مكانتو ما قدر ينعس
    </p>
    <p align="center" dir="RTL">
        شي يفري خبيزتو يتبلحس
    </p>
    <p align="center" dir="RTL">
        شي يشوف المنظر و يرقص
    </p>
    <p align="center" dir="RTL">
        بشوية بشوية السفينة تزيد زحام
    </p>
    <p align="center" dir="RTL">
        فكل مرسى نوصلوه يضاعف لكلام
    </p>
    <p align="center" dir="RTL">
        والناس كاملة مشطونة بين الساعة وليام
    </p>
    <p align="center" dir="RTL">
        نحس بروحي مسجونة و طريقنا ظلام
    </p>
    <p align="center" dir="RTL">
        السفينة غادية و لمونة مجرد حلام
    </p>
    <p align="center" dir="RTL">
        سمعنا بيها و واعدونا بالخير القدام
    </p>
    <p align="center" dir="RTL">
        حبابي هضرو دلونا فين نحطو لخيام
    </p>
    <p align="center" dir="RTL">
        راه الحب اقوى و عدرونا فهاد لكلام
    </p>
    <p align="center" dir="RTL">
        زاد الزحام و تليت نشوف سواد الريوس قدامي
    </p>
    <p align="center" dir="RTL">
        فأوج الخوف ظهر الموج العالي و زاد الرعب الحامي
    </p>
    <p align="center" dir="RTL">
        قلت ظروف الجو هاكدا و الناس خوات بيه، آه يا يامي
    </p>
    <p align="center" dir="RTL">
        ووقف الموج وسط السفينة يشوف ، شوية هرب من يامي
    </p>
    <p align="center" dir="RTL">
        ونادا المنادي ، لازم توصلو قبل العصر للمدينة
    </p>
    <p align="center" dir="RTL">
        والا التنين الكبير يغرق بيكم السفينة
    </p>
    <p align="center" dir="RTL">
        نقز غزالي من مكانو ، وبدا يسرع التجديفة
    </p>
    <p align="center" dir="RTL">
        والناس بحالو خائفة ، و كاين اللي قلب على عريفة
    </p>
    <p align="center" dir="RTL">
        خايفين من التنين
    </p>
    <p align="center" dir="RTL">
        وانا نظنو مسكين
    </p>
    <p align="center" dir="RTL">
        ما فراسو أمر العصر ولا أمر الثنين
    </p>
    <p align="center" dir="RTL">
        واش هو تنين و لا حوت حزين
    </p>
    <p align="center" dir="RTL">
        انا بانلي الخوف ما زاد والو فامر التجديف
    </p>
    <p align="center" dir="RTL">
        السفينة غادة للمدينة بنفس السرعة كيف صيف و خريف
    </p>
    <p align="center" dir="RTL">
        وصلنا قبل العصر تقريبا بساعة مخيرة و شريفة
    </p>
    <p align="center" dir="RTL">
        و انا فحروفي هايم ما حسيت بالطريق ، كانت خفيفة
    </p>
    <p align="center" dir="RTL">
        <br/>
        <br/>
        ***
    </p>
    <h1 dir="RTL">
        <a name="_Toc85566619">سلامي للكل ، سلامي لله</a>
    </h1>
    <p align="center" dir="RTL">
        شكرا للكل ، شكرا لله
    </p>
    <p align="center" dir="RTL">
        شكرا ليك نتا اللي تشوف فيا
    </p>
    <p align="center" dir="RTL">
        شكرا لحبة الرملة اللي التاوي زهرتي المروية
    </p>
    <p align="center" dir="RTL">
        شكرا للدنيا و اللي فيها باللي فيها و الف تحية
    </p>
    <p align="center" dir="RTL">
        نفكر فالكل ، نفكر فالله
    </p>
    <p align="center" dir="RTL">
        نفكر فالبلدان المنسية
    </p>
    <p align="center" dir="RTL">
        نفكر فالدروب المقصية
    </p>
    <p align="center" dir="RTL">
        نفكر فالمعانات المروية
    </p>
    <p align="center" dir="RTL">
        ألمني الكل ، علاش يا الله
    </p>
    <p align="center" dir="RTL">
        ألمني فراق لبلاد
    </p>
    <p align="center" dir="RTL">
        ألمني انتظار لمجاد
    </p>
    <p align="center" dir="RTL">
        ألمني وجود لحساد
    </p>
    <p align="center" dir="RTL">
        نحب الكل ، نحب الله
    </p>
    <p align="center" dir="RTL">
        نحب خطوتك بروية
    </p>
    <p align="center" dir="RTL">
        نحب منظر الشمس بعشية
    </p>
    <p align="center" dir="RTL">
        نحب بسمتك ليا
    </p>
    <p align="center" dir="RTL">
        راني نقول ، بسم الله
    </p>
    <p align="center" dir="RTL">
        راني نحكي قصص بهاه
    </p>
    <p align="center" dir="RTL">
        راني نمشي فطريق سماه
    </p>
    <p align="center" dir="RTL">
        راني نساين نهار ملقاه
    </p>
    <p align="center" dir="RTL">
        سلامي للكل ، سلامي لله
    </p>
    <p align="center" dir="RTL">
        سلام يعمر الارض بنداه
    </p>
    <p align="center" dir="RTL">
        سلام يحيي عمارنا وياه
    </p>
    <p align="center" dir="RTL">
        سلام ماهو سلام كيف العادة ، سلام الله
    </p>
    <p align="center" dir="RTL">
        والحب يتاوي ألفتنا
    </p>
    <p align="center" dir="RTL">
        الصفا يجمع لمتنا
    </p>
    <p align="center" dir="RTL">
        و راحة البال تبصم كلمتنا
    </p>
    <p align="center" dir="RTL">
        بشوق و دلال تكمل حضرتنا
    </p>
    <p align="center" dir="RTL">
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566620">الادوار</a>
    </h1>
    <p align="center" dir="RTL">
        نمشي فطرقانك
    </p>
    <p align="center" dir="RTL">
        و نسال على عنوانك
    </p>
    <p align="center" dir="RTL">
        نشوف زهورك
    </p>
    <p align="center" dir="RTL">
        و نسعد بحضورك
    </p>
    <p align="center" dir="RTL">
        كلامك ونيسي
    </p>
    <p align="center" dir="RTL">
        و ريحك جليسي
    </p>
    <p align="center" dir="RTL">
        لزام عليك تعيشي
    </p>
    <p align="center" dir="RTL">
        و تكوني فالبها تقيسي
    </p>
    <p align="center" dir="RTL">
        راني نتكلم على بلادي
    </p>
    <p align="center" dir="RTL">
        بلاد النخوة والسيف الماضي
    </p>
    <p align="center" dir="RTL">
        دوق من بلادي تروا ، كنزي و عتادي
    </p>
    <p align="center" dir="RTL">
        بلاد فيها من شي جوج و عليك تنادي
    </p>
    <p align="center" dir="RTL">
        اللي بغيتيها تلقاها و ضدها معاها
    </p>
    <p align="center" dir="RTL">
        شوف الشتا و ربيع تحت سماها
    </p>
    <p align="center" dir="RTL">
        شوف كلام بديع من ريح بهاها
    </p>
    <p align="center" dir="RTL">
        شوف اللي حطيتي راسك فيه تلقاه وياها
    </p>
    <p align="center" dir="RTL">
        بغيتي تحݣر راسك ، تولي محݣور
    </p>
    <p align="center" dir="RTL">
        تدور فزناقي محني الرأس مدلول
    </p>
    <p align="center" dir="RTL">
        بغيتي العزة و النخوة ما تكون محصور
    </p>
    <p align="center" dir="RTL">
        تكون بهمة و شان وسط المعمور تجول
    </p>
    <p align="center" dir="RTL">
        اللي حبيتي تصيبو
    </p>
    <p align="center" dir="RTL">
        عجبك دور الضحية طلبو
    </p>
    <p align="center" dir="RTL">
        بغيتو دور السيد لعبو
    </p>
    <p align="center" dir="RTL">
        بغيتو تكون درويش فالمحبة سير ولا حبو
    </p>
    <p align="center" dir="RTL">
        ***
        <br/>
        <br/>
    </p>
    <h1 dir="RTL">
        <a name="_Toc85566621">حبل العشق مثين جامع العارفين</a>
    </h1>
    <p align="center" dir="RTL">
        حبل المحبة جامع القلوب العاشقة
    </p>
    <p align="center" dir="RTL">
        وفضل الله و ألفتو فرواحنا واثقة
    </p>
    <p align="center" dir="RTL">
        سلام الله و فرحتو علينا دايمة
    </p>
    <p align="center" dir="RTL">
        و أمر الله و حكمتو ديما قائمة ...
    </p>
    <p align="center" dir="RTL">
        يا ربي يا سيدي مولاي يا ربي لحبيب
    </p>
    <p align="center" dir="RTL">
        ملي نݣول حبيبي راك تكون مجيب
    </p>
    <p align="center" dir="RTL">
        انت لحبيب و شكون من غيرك قريب
    </p>
    <p align="center" dir="RTL">
        راني فطريقك ساير عمرني ما نخيب
    </p>
    <p align="center" dir="RTL">
        نشوفك فكل حاجة قدامي
    </p>
    <p align="center" dir="RTL">
        فحبة الرملة , شجرة , فجبل و فحلامي
    </p>
    <p align="center" dir="RTL">
        حيت نبغي نعمر لعين و نشبع من اللي جبتيه فيامي
    </p>
    <p align="center" dir="RTL">
        نخضر عينيا و نطرب ودنيا و نمشي برجليا و نزيد كلامي
    </p>
    <p align="center" dir="RTL">
        حبل المودة جامع حباب الله
    </p>
    <p align="center" dir="RTL">
        لا تظلم لا تتعدى ما دمت تترجاه
    </p>
    <p align="center" dir="RTL">
        حنا سواسية مقادين تحت سماه
    </p>
    <p align="center" dir="RTL">
        خلي الرحمة قائمة و تأمل فبهاه
    </p>
    <p align="center" dir="RTL">
        يا حبيبي ساعفني أجي معاية
    </p>
    <p align="center" dir="RTL">
        نترجاك لا تحرمني من دواية
    </p>
    <p align="center" dir="RTL">
        خليك قريب وليا ونيس فسماية
    </p>
    <p align="center" dir="RTL">
        انت لحبيب و مبلغ رجايا
    </p>
    <p align="center" dir="RTL">
        يا خزائن الملوك الشايفين
    </p>
    <p align="center" dir="RTL">
        يا كتوب العلوم الواصفين
    </p>
    <p align="center" dir="RTL">
        يا سلام الرواح الدايمين
    </p>
    <p align="center" dir="RTL">
        يا حكمة و صمت الصافيين
    </p>
    <p align="center" dir="RTL">
        حبل العشق مثين جامع العارفين
    </p>
    <p align="center" dir="RTL">
        واللي كان عارف راه عارف ما يحتاج مهماز
    </p>
    <p align="center" dir="RTL">
        و رزق الحلال سائغ لديد ما يحتاج تدواز
    </p>
    <p align="center" dir="RTL">
        اللي شايف ماراه خائف وكلام الروح بيه فايز
    </p>
    <p align="center" dir="RTL">
        جسمك يناديك للحظة و الألم راه دايز
    </p>
    <p align="center" dir="RTL">
        ما يكدب عليك بمرة و الحب بينكم دائما جائز
    </p>
    <p align="center" dir="RTL">
        سلام الرحمة لحباب الله كاملين معاه بسمة
    </p>
    <p align="center" dir="RTL">
        سلام لزام عليا فالرخفة و الزحمة
    </p>
    <p align="center" dir="RTL">
        عشقي لكم بلا ما نعرفكم ولا تجمعنا كلمة
    </p>
    <p align="center" dir="RTL">
        الله يجمعني بيكم راه طريقنا وحدة وحيدة
    </p>
    <p align="center" dir="RTL">
        كمل الطريق بالصبر و الحكمة واخا تجيك بعيدة
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566622">لا تنسى شكون تكون</a>
    </h1>
    <p align="center" dir="RTL">
        حزني على فراق لحباب
    </p>
    <p align="center" dir="RTL">
        يجعل بيني و بين روحي ضباب
    </p>
    <p align="center" dir="RTL">
        يوصد الباب و يبعد الصحاب
    </p>
    <p align="center" dir="RTL">
        خوفي منهم نشوفو فعينيهم مني ، خوف مكتاب
    </p>
    <p align="center" dir="RTL">
        يا صديق الطريق
    </p>
    <p align="center" dir="RTL">
        يا لحبيب لعشيق
    </p>
    <p align="center" dir="RTL">
        يا من هو رفيق
    </p>
    <p align="center" dir="RTL">
        سمحلي الا خطيت و زݣلت التوفيق
    </p>
    <p align="center" dir="RTL">
        راه حكمي كان غالط
    </p>
    <p align="center" dir="RTL">
        و عيبك كان فنفسي مشارط
    </p>
    <p align="center" dir="RTL">
        ما كنت نشوف فيك زلة كنت نتفلا
    </p>
    <p align="center" dir="RTL">
        العيب فيا انا نترجاك عليا لا تتخلا
    </p>
    <p align="center" dir="RTL">
        كون حليم و رفق بقلبي الهشيش
    </p>
    <p align="center" dir="RTL">
        رافݣني بغيت فالطريق معاك نعيش
    </p>
    <p align="center" dir="RTL">
        نبغيك معايا على الدوام ما تمشيش
    </p>
    <p align="center" dir="RTL">
        نسݣم راسي بشويا ، راه كنت على راسي كشيش
    </p>
    <p align="center" dir="RTL">
        راه فملك الله تحت سماه ماكاين خوف
    </p>
    <p align="center" dir="RTL">
        ما كاين عيب ما كاين زين كون تشوف
    </p>
    <p align="center" dir="RTL">
        الحكم غادي مستمر لا يتزعزع تحت اي ظروف
    </p>
    <p align="center" dir="RTL">
        السما تسبح و الشمس تسبح والملكوت كدلك و هادشي معروف
    </p>
    <p align="center" dir="RTL">
        يا خليلي ، لا تنسا شكون تكون
    </p>
    <p align="center" dir="RTL">
        لا تتخلا على مكانتك فالكون
    </p>
    <p align="center" dir="RTL">
        لا تعطي سوارتك لشخص مجنون
    </p>
    <p align="center" dir="RTL">
        عليك يضحك و هو ضحكة ، مسكين مغبون
    </p>
    <p align="center" dir="RTL">
        اللي حݣرك ، فالحقيقة يزيد يقويك
    </p>
    <p align="center" dir="RTL">
        و اللي ظلمك ، عطاك هدية تسمح ، و نورو يضويك
    </p>
    <p align="center" dir="RTL">
        و اللي نبدك ، لا تستعجل فالحكم ربي ما يخليك
    </p>
    <p align="center" dir="RTL">
        واللي عزك عزو ، مساويين لا تتهزو ، و روحك توريك
    </p>
    <p align="center" dir="RTL">
        <br/>
        <br/>
        <br/>
        ***
    </p>
    <h1 dir="RTL">
        <a name="_Toc85566623">تطوان</a>
    </h1>
    <p align="center" dir="RTL">
        زرت تطوان جاتني مألوفة
    </p>
    <p align="center" dir="RTL">
        شفت فالعين و عرفتها من أول شوفة
    </p>
    <p align="center" dir="RTL">
        أحياء راقية و جميلة
    </p>
    <p align="center" dir="RTL">
        و حدائق منوعة و كثيرة
    </p>
    <p align="center" dir="RTL">
        كولشي عشاق و للحب مشتاق
    </p>
    <p align="center" dir="RTL">
        تتفكرك فزمان واللي كان فالاعماق
    </p>
    <p align="center" dir="RTL">
        تخمم معاك و تݣلس وسط الرواق
    </p>
    <p align="center" dir="RTL">
        تاويل و حكمة بهمة وسط الاسواق
    </p>
    <p align="center" dir="RTL">
        ألمني فراقك قبل ما نمشي
    </p>
    <p align="center" dir="RTL">
        حنيت ليك وأنا وسطك نمشي
    </p>
    <p align="center" dir="RTL">
        جمالك بديع بالاخضر لون الربيع يوشي
    </p>
    <p align="center" dir="RTL">
        بناس دازو و ناس هنا بيك فازو . ما بغيت نمشي
    </p>
    <p align="center" dir="RTL">
        تحفة فنية فوق الأرض تنادي
    </p>
    <p align="center" dir="RTL">
        جمالك واقف بعكاز ينشد فوق الرصيف الوافي
    </p>
    <p align="center" dir="RTL">
        حمامة بين الكتاف و تطير فوق ريوس الغاشي
    </p>
    <p align="center" dir="RTL">
        وراية البلاد ترفرف وناس تمشي وتوصف الحب الصافي
    </p>
    <p align="center" dir="RTL">
        كولشي فيك عجيب ، توليفة عتيقة
    </p>
    <p align="center" dir="RTL">
        حتى حاجة فيك ما تشبه للغير ، حياة لطيفة
    </p>
    <p align="center" dir="RTL">
        قهوتك عجيبة ، ثقافة وفن ولمسة ضريفة
    </p>
    <p align="center" dir="RTL">
        سبقتي الزمان من دي زمان يا تطوان الشريفة
    </p>
    <p align="center" dir="RTL">
        فين مشيتي تلقا نادي ، تلقا متحف
    </p>
    <p align="center" dir="RTL">
        تلقا هادي و هادي و غير سول عمرك تتلف
    </p>
    <p align="center" dir="RTL">
        أجي تشوف الا بغيت تعرف
    </p>
    <p align="center" dir="RTL">
        كولشي بالتاويل عييت ما نوصف
    </p>
    <p align="center" dir="RTL">
        حياة ناشطة بالنخوة مليانة
    </p>
    <p align="center" dir="RTL">
        ناس زاهية فرحانة
    </p>
    <p align="center" dir="RTL">
        كولشي يسعى لرزقو
    </p>
    <p align="center" dir="RTL">
        تاجر كبير و إمرأة عيانة
    </p>
    <p align="center" dir="RTL">
        وزخارف تحيط بالمكان
    </p>
    <p align="center" dir="RTL">
        وبالابيض الفتان جيتي مزيانة
    </p>
    <p align="center" dir="RTL">
        نحلف بلي ماراني فزماني
    </p>
    <p align="center" dir="RTL">
        سمحلي الخاوة ديالي
    </p>
    <p align="center" dir="RTL">
        قولي كيف الزمان عندكم غادي
    </p>
    <p align="center" dir="RTL">
        جا من الماضي و صدق فالمستقبل غادي
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566624">أمة المغرب</a>
    </h1>
    <p align="center" dir="RTL">
        يا بسمة تضوي عتمة الليل
    </p>
    <p align="center" dir="RTL">
        يا كلمت تقالت فسوق العشق الدليل
    </p>
    <p align="center" dir="RTL">
        يا فرحة تحلق فوق سماء بلادي، المغرب الجميل
    </p>
    <p align="center" dir="RTL">
        يا من هي بصمة تخلد شوق جنان السبيل
    </p>
    <p align="center" dir="RTL">
        انا معاك حر كيف الواد
    </p>
    <p align="center" dir="RTL">
        انا تحت سحابك طالع هواد
    </p>
    <p align="center" dir="RTL">
        انا حر قدام بابك و ليك مرتاد
    </p>
    <p align="center" dir="RTL">
        انا ماشي عادة شعبية و مقتاد
    </p>
    <p align="center" dir="RTL">
        السلام عليكم يا وليدات لبلاد
    </p>
    <p align="center" dir="RTL">
        لا لجام يشدكم ولا شي يدير لحداد
    </p>
    <p align="center" dir="RTL">
        سلامي لكم و اللي بغا يجيي مرحبا بالجواد
    </p>
    <p align="center" dir="RTL">
        بلاد المغرب أمة ، آش عندك الخاوة مالك محساد
    </p>
    <p align="center" dir="RTL">
        جوها بديع
    </p>
    <p align="center" dir="RTL">
        و خريفها ربيع
    </p>
    <p align="center" dir="RTL">
        ريحها وديع
    </p>
    <p align="center" dir="RTL">
        و جوابها سريع
    </p>
    <p align="center" dir="RTL">
        يا سائل منين بلادك
    </p>
    <p align="center" dir="RTL">
        انا جوال ، واش من ساقية الحمرا وتادك
    </p>
    <p align="center" dir="RTL">
        ولا فسجلماسة كبرو حفادك
    </p>
    <p align="center" dir="RTL">
        يمكن من الأطلس و لا جبال الريف جا جوادك
    </p>
    <p align="center" dir="RTL">
        كلام الروح الصافية
    </p>
    <p align="center" dir="RTL">
        يشفي لجروح ويطفي العافية
    </p>
    <p align="center" dir="RTL">
        ينزع الخوف و يتاوي لمتنا الدافئة
    </p>
    <p align="center" dir="RTL">
        و كولشي معروف بالصفا و لاحاجة خافية
    </p>
    <p align="center" dir="RTL">
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566625">شكرا</a>
    </h1>
    <p align="center" dir="RTL">
        شكرا لشروق الشمس البديع
    </p>
    <p align="center" dir="RTL">
        شكرا لغروبها الرائع بين خريف وربيع
    </p>
    <p align="center" dir="RTL">
        شكرا لكل شيء جميل و للورد الوديع
    </p>
    <p align="center" dir="RTL">
        وعلى شان ورقة زهرة صخرة بلادي نبيع
    </p>
    <p align="center" dir="RTL">
        شكرا ، بل الف شكر لعطر الياسمين
    </p>
    <p align="center" dir="RTL">
        شكرا لضحكة جات منك يا مسكين
    </p>
    <p align="center" dir="RTL">
        شكرا لشربة ما تسقي عطش السنين
    </p>
    <p align="center" dir="RTL">
        شكرا لكل شخص على خوه حنين
    </p>
    <p align="center" dir="RTL">
        شكرا على كل نفس خديتو
    </p>
    <p align="center" dir="RTL">
        شكرا على كل يوم حييتو
    </p>
    <p align="center" dir="RTL">
        شكرا لاي شخص حبيتو
    </p>
    <p align="center" dir="RTL">
        شكرا على كل حرف قريتو
    </p>
    <p align="center" dir="RTL">
        الف شكر لكل من ورالي زلايلي
    </p>
    <p align="center" dir="RTL">
        الف شكر لكل من سݣملي فعايلي
    </p>
    <p align="center" dir="RTL">
        الف شكر لكل من عاوني نجمع جلايلي
    </p>
    <p align="center" dir="RTL">
        راكم عزاز فقلبي و حبكم مالو مثيل
    </p>
    <p align="center" dir="RTL">
        كلامي ليكم مايسالي ، نصو طويل
    </p>
    <p align="center" dir="RTL">
        واللي جامعنا ويعطف شانو جليل
    </p>
    <p align="center" dir="RTL">
        يأمر و يتصرف بشكل جميل
    </p>
    <p align="center" dir="RTL">
        شكرا للرياح الهابة
    </p>
    <p align="center" dir="RTL">
        شكرا للشتا الصابة
    </p>
    <p align="center" dir="RTL">
        شكرا للبحور الخالدة
    </p>
    <p align="center" dir="RTL">
        شكرا للجبال الواقفة
    </p>
    <p align="center" dir="RTL">
        شكرا للارض الشامخة
    </p>
    <p align="center" dir="RTL">
        يا الروح العارفة
    </p>
    <p align="center" dir="RTL">
        حبي ليك ما خفا
    </p>
    <p align="center" dir="RTL">
        يا لبصار الكاشفة
    </p>
    <p align="center" dir="RTL">
        عشقي ليك زاد وفا
    </p>
    <p align="center" dir="RTL">
        بين حرب وسلام
    </p>
    <p align="center" dir="RTL">
        بنادم هائم تعبان
    </p>
    <p align="center" dir="RTL">
        بين عشق وخصام
    </p>
    <p align="center" dir="RTL">
        شي عاجبو حالو شي ندمان
    </p>
    <p align="center" dir="RTL">
        يا الرب العالي
    </p>
    <p align="center" dir="RTL">
        شوف من حالي
    </p>
    <p align="center" dir="RTL">
        سݣم حوالي
    </p>
    <p align="center" dir="RTL">
        و صلح فعالي
    </p>
    <p align="center" dir="RTL">
        <br/>
        <br/>
        ***
    </p>
    <h1 dir="RTL">
        <a name="_Toc85566626">الوهم</a>
    </h1>
    <p align="center" dir="RTL">
        في البيت الخالي من القصص
    </p>
    <p align="center" dir="RTL">
        تما إمرأة جميلة تصطاب الفرص
    </p>
    <p align="center" dir="RTL">
        تتسنا واحد يجي ويرن الجرس
    </p>
    <p align="center" dir="RTL">
        الباب مقفول بجوج قفول و تما حرس
    </p>
    <p align="center" dir="RTL">
        من الخارج مافي جسور
    </p>
    <p align="center" dir="RTL">
        واد كبير يحيط الصور
    </p>
    <p align="center" dir="RTL">
        و فارس قائد الفيلق على الدار يدور
    </p>
    <p align="center" dir="RTL">
        ويدور يدور يخاف لا متطفل يجول
    </p>
    <p align="center" dir="RTL">
        وحدا الواد كاين قبور
    </p>
    <p align="center" dir="RTL">
        لمرا فاتنة الجمال تطلل من الشباك
    </p>
    <p align="center" dir="RTL">
        نشوف شعاع الشمس بين الاشواك
    </p>
    <p align="center" dir="RTL">
        و تطلب من الله يفك الاسر وتبكي تماك
    </p>
    <p align="center" dir="RTL">
        وفكل حركة تسمعها ، تقول هذا لفكاك
    </p>
    <p align="center" dir="RTL">
        ناس القرية القريبة
    </p>
    <p align="center" dir="RTL">
        عارفين قصتها العجيبة
    </p>
    <p align="center" dir="RTL">
        ويقولو كاينة امي لغولة لغريبة
    </p>
    <p align="center" dir="RTL">
        و هي من قلوبهم ماهي قريبة
    </p>
    <p align="center" dir="RTL">
        يخوفو بيها الصغار
    </p>
    <p align="center" dir="RTL">
        و يحدرو منها لكبار
    </p>
    <p align="center" dir="RTL">
        ويقولو ربي سترنا يا غفار
    </p>
    <p align="center" dir="RTL">
        نخافو نوصلو لديك الدار
    </p>
    <p align="center" dir="RTL">
        و فواحد النهار
    </p>
    <p align="center" dir="RTL">
        يمكن شعبان و كان لوقت حار
    </p>
    <p align="center" dir="RTL">
        وصل شاب لديك الدار
    </p>
    <p align="center" dir="RTL">
        يقولو عليه كان ملك و فيلسوف حكيم ، و فداك المنظر حار
    </p>
    <p align="center" dir="RTL">
        قاليهم آش واقع هنا
    </p>
    <p align="center" dir="RTL">
        قولولي عطيوني كلمت
    </p>
    <p align="center" dir="RTL">
        جاوبوه الحراس بعد من تما
    </p>
    <p align="center" dir="RTL">
        لا تقرب هذا أمر جاي من سما
    </p>
    <p align="center" dir="RTL">
        ضحك وقال ، آش هاد لهبال
    </p>
    <p align="center" dir="RTL">
        قالولو هنا سجن امنا الغولة ونتا تبان لينا محتال
    </p>
    <p align="center" dir="RTL">
        جاوبهم هذا موحال ، و انا ندخل واخا يكون فيها لهبال
    </p>
    <p align="center" dir="RTL">
        و زاد قال حلو لبواب ورفعو لحبال راه حكم الله يريب لجبال
    </p>
    <p align="center" dir="RTL">
        قالو ليه نتا تعرف ، و من حياتك راك تصرف
    </p>
    <p align="center" dir="RTL">
        رن الجرس و تحلو لبواب و هرب الحرس وبقا يشوف
    </p>
    <p align="center" dir="RTL">
        وفديك اللحظة وقع أمر من الخرائف الموصوف
    </p>
    <p align="center" dir="RTL">
        و فرمشة عين ما بقا لاما لا شوك لا حيوط لا خوف
    </p>
    <p align="center" dir="RTL">
        تحول لمكان لجنة فوق الارض و هوا جاه الجنون
    </p>
    <p align="center" dir="RTL">
        وبدا يسمع منادي بصوت خفيت حنون
    </p>
    <p align="center" dir="RTL">
        وقرب ليه المنادي و لقاه شابة تفتن لعيون
    </p>
    <p align="center" dir="RTL">
        وزاد قرب و قالت ليه اهلا بسعد السعود
    </p>
    <p align="center" dir="RTL">
        مرحبا بيك ليوم تغلبتي على خوفك المرصود
    </p>
    <p align="center" dir="RTL">
        و من ليوم انا ليك و نتا ليا روحك و امري امرك محمود
    </p>
    <p align="center" dir="RTL">
        وفاق من القلبة ولقا راسو كان يحلم وحمد الله و ما تلا يندم
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566627">اللمة</a>
    </h1>
    <p align="center" dir="RTL">
        مع لحباب تواعدنا
    </p>
    <p align="center" dir="RTL">
        السلام نادا لينا و اللمة تجمعنا
    </p>
    <p align="center" dir="RTL">
        الله عليها لمة ،فدار لجداد تسعدنا
    </p>
    <p align="center" dir="RTL">
        لاخوانا ، لهلنا وصحابنا تقربنا
    </p>
    <p align="center" dir="RTL">
        كولشي تما قراب و بعاد
    </p>
    <p align="center" dir="RTL">
        هالي اول مرة يزور هالي معتاد
    </p>
    <p align="center" dir="RTL">
        نقز يا خيي الصور و كون موجود
    </p>
    <p align="center" dir="RTL">
        حضر معانا فلمتنا لا تجعل راسك محدود
    </p>
    <p align="center" dir="RTL">
        لم شملك مع حبابك لا تكون مجهول
    </p>
    <p align="center" dir="RTL">
        ناسك يسقسيو عليك. دخل راه الباب محلول
    </p>
    <p align="center" dir="RTL">
        وسمع لحكايتنا اللي تروي لباب لعقول
    </p>
    <p align="center" dir="RTL">
        دوق معنا حكمتنا و روي الجسم المعلول
    </p>
    <p align="center" dir="RTL">
        والروح تسبح فجلستنا
    </p>
    <p align="center" dir="RTL">
        الجمال يضوي حضرتنا
    </p>
    <p align="center" dir="RTL">
        النور الصافي يشع من نظرتنا
    </p>
    <p align="center" dir="RTL">
        والبهجة تملأ الاجواء ، ياك الفرحة فرحتنا
    </p>
    <p align="center" dir="RTL">
        كولها يعطي من ما عندو
    </p>
    <p align="center" dir="RTL">
        لا حساب عقيم ، غير الحب وحدو
    </p>
    <p align="center" dir="RTL">
        اللي كان سيد رجع خديم ݣفض على يدو
    </p>
    <p align="center" dir="RTL">
        وناض يدور الطاس على ݣدو
    </p>
    <p align="center" dir="RTL">
        فاللمة تلقا الاطفال فرحانين
    </p>
    <p align="center" dir="RTL">
        ها اللي يرقص ها اللي يغني
    </p>
    <p align="center" dir="RTL">
        ها اللي يمشي ها اللي يولي
    </p>
    <p align="center" dir="RTL">
        ماشكماك فداركم لا تخلي
    </p>
    <p align="center" dir="RTL">
        الله يتاوي لامتكم
    </p>
    <p align="center" dir="RTL">
        الله يتاوي خاوتكم
    </p>
    <p align="center" dir="RTL">
        خاوتكم زينة ،تقربكم
    </p>
    <p align="center" dir="RTL">
        سلام الله ليكم بجملتكم
    </p>
    <p align="center" dir="RTL">
        قالو لقدام مزين لامتكم الحباب لوكان تدومو ليا
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566628">المغرب الكبير</a>
    </h1>
    <p align="center" dir="RTL">
        بلادي اجمل بلاد ، المغرب لكبير
    </p>
    <p align="center" dir="RTL">
        أمة المغرب تيمنسيوين لهنا د لخير
    </p>
    <p align="center" dir="RTL">
        مساء النور و العطر و التيسير
    </p>
    <p align="center" dir="RTL">
        مبارك نهاركم بالفرح و الزهر الكثير
    </p>
    <p align="center" dir="RTL">
        نهارك مبارك سعيد يا عتادي
    </p>
    <p align="center" dir="RTL">
        الله يحفظ وينصر وليدات بلادي
    </p>
    <p align="center" dir="RTL">
        من طنجة و زيد بلاد كبيرة تنادي
    </p>
    <p align="center" dir="RTL">
        حدودك وهم و ارض المغرب ما راها تسالي
    </p>
    <p align="center" dir="RTL">
        اورا يا تاسانو
    </p>
    <p align="center" dir="RTL">
        قيم شݣ ا يمانو
    </p>
    <p align="center" dir="RTL">
        بلادنا لمغرب اينو
    </p>
    <p align="center" dir="RTL">
        ناسها عانو و هي علينا تحنو
    </p>
    <p align="center" dir="RTL">
        اوهو يا حوبينو واش الراجل الحر يموت
    </p>
    <p align="center" dir="RTL">
        لا يا عشقينو واش الباز يفارق جنان التوت
    </p>
    <p align="center" dir="RTL">
        نسر تمازيغت عالي يحلق بين لبحر و حاضي لخوت
    </p>
    <p align="center" dir="RTL">
        ولرنب فغارو ، ماخ تݣصوت لموت لباز ، راه الحب ما يموت
    </p>
    <p align="center" dir="RTL">
        اوا ، سمع إنشادن
    </p>
    <p align="center" dir="RTL">
        رايس حر ماهو مقتاد ولهبال يقول
    </p>
    <p align="center" dir="RTL">
        ويلا مات كلامو يخليه يجول
    </p>
    <p align="center" dir="RTL">
        لمغرب ماشي لبارح بدا و بابو محلول
    </p>
    <p align="center" dir="RTL">
        للي جا بالنخوة ، و عشقو ليها ما يزول
    </p>
    <p align="center" dir="RTL">
        تݣصات أرݣينت والو
    </p>
    <p align="center" dir="RTL">
        الحب دائم و ماكاين بحالو
    </p>
    <p align="center" dir="RTL">
        المغرب جامعنا بين جبالو و تلالو
    </p>
    <p align="center" dir="RTL">
        و عشقو يضمنا بين غصانو و ظلالو
    </p>
    <p align="center" dir="RTL">
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566629">مرض خبيث</a>
    </h1>
    <p align="center" dir="RTL">
        انت برݣم وانا نفهم
    </p>
    <p align="center" dir="RTL">
        برݣم الحمام ولا تندم
    </p>
    <p align="center" dir="RTL">
        واللي دراتك ليها دوا عنداك تحكم
    </p>
    <p align="center" dir="RTL">
        شفتك تسعا بلا مهماز و تخدم
    </p>
    <p align="center" dir="RTL">
        راك تبرݣم و تسبح للي خلقك
    </p>
    <p align="center" dir="RTL">
        تشكي علتك و اللي ضرك
    </p>
    <p align="center" dir="RTL">
        دوا لعرب ما نفع و لا دوا لعجم سرك
    </p>
    <p align="center" dir="RTL">
        ݣالوليك لا دوا ليك و لا علاج يقويك
    </p>
    <p align="center" dir="RTL">
        قالو عليه مرض خبيث
    </p>
    <p align="center" dir="RTL">
        قالو عليه شلا حديث
    </p>
    <p align="center" dir="RTL">
        قالو لقاو ليه دوا حديث
    </p>
    <p align="center" dir="RTL">
        و قالو و قالو و ماكاين والو و انا ما تليت
    </p>
    <p align="center" dir="RTL">
        ما تليت نمل ، ما مليت فطريق الأمل
    </p>
    <p align="center" dir="RTL">
        و الحياة هي الاساس فالعمل
    </p>
    <p align="center" dir="RTL">
        لا شي يخوفني لا موت ولا علل
    </p>
    <p align="center" dir="RTL">
        ربي اللي خلقني بدواه يرزقني بدون جدل
    </p>
    <p align="center" dir="RTL">
        نعيش اللحظة بلا ملل
    </p>
    <p align="center" dir="RTL">
        لا نفكر فغدا ، دابا زين مليئ بالقبل
    </p>
    <p align="center" dir="RTL">
        وحب يسرح و يسبح فبحر من الدلال
    </p>
    <p align="center" dir="RTL">
        و انا فملك الله مكرم و حياتي اجمل مثال
    </p>
    <p align="center" dir="RTL">
        بلا ما نكثرو فالقوال
    </p>
    <p align="center" dir="RTL">
        راه الحب اقوى و اعظم فالكمال
    </p>
    <p align="center" dir="RTL">
        دوا الحب ، دواه يطفي اشد العلال
    </p>
    <p align="center" dir="RTL">
        لا شي يصيبك ما دمت تغرد كيف طير بالجلال
    </p>
    <p align="center" dir="RTL">
        توكلت عليك يا رحمان بلا حيلة
    </p>
    <p align="center" dir="RTL">
        حياتي نهديها يا غفار و طريقك جاتني طويلة
    </p>
    <p align="center" dir="RTL">
        قربني ليك لقياس اللي تريدو سعدني بخبار زينة
    </p>
    <p align="center" dir="RTL">
        رزقني صحيحتي و هنيني بفرحة تكون كبيرة
    </p>
    <p align="center" dir="RTL">
        يكون مرض خبيث و لا جرثومة صغيرة
    </p>
    <p align="center" dir="RTL">
        شانك عظيم و لا تعييك حالتي لعليلة
    </p>
    <p align="center" dir="RTL">
        حطيت قضيتي بين يديك ملفات و تحاليل كثيرة
    </p>
    <p align="center" dir="RTL">
        ونتا لعالم بالحال و الحوال و قلت جهدي وقصر الحيلة
    </p>
    <p align="center" dir="RTL">
        يا مالك الملك يا عظيم الشان
    </p>
    <p align="center" dir="RTL">
        يا غافر الدنب يا خالق الانسان
    </p>
    <p align="center" dir="RTL">
        يا ساتر العيب يا رحيم يا رحمان
    </p>
    <p align="center" dir="RTL">
        ستر عيوبنا بالحب و عطف بالحنان
    </p>
    <p align="center" dir="RTL">
        حن و شفق برضاك يا الرحمان
    </p>
    <p align="center" dir="RTL">
        عطف و رفق بعبادك يا لمنان
    </p>
    <p align="center" dir="RTL">
        ساعف حالنا و داوينا يا مول لمكان
    </p>
    <p align="center" dir="RTL">
        و عدل سعد الزمان
    </p>
    <p align="center" dir="RTL">
        يا ربي رزقنا صبر أيوب
    </p>
    <p align="center" dir="RTL">
        و وريلي طريقي بغيت نتوب
    </p>
    <p align="center" dir="RTL">
        نقي عبايتي و نضفني من الدنوب
    </p>
    <p align="center" dir="RTL">
        وجعلني بالمحبة هايم يا المحبوب
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566630">يا مرحبا يا مݣربة</a>
    </h1>
    <p align="center" dir="RTL">
        يا مرحبا يا عݣربة
    </p>
    <p align="center" dir="RTL">
        يا مرحبا يا مݣربة
    </p>
    <p align="center" dir="RTL">
        ونشوف الود في عيون المكربة
    </p>
    <p align="center" dir="RTL">
        التيه لا يخوفني و الحزن يا مرحبا
    </p>
    <p align="center" dir="RTL">
        يا مرحبا يا مݣربا
    </p>
    <p align="center" dir="RTL">
        اللي تجي بيه مقربا
    </p>
    <p align="center" dir="RTL">
        و اللي توريني حسنا و ادبا
    </p>
    <p align="center" dir="RTL">
        يا مرحبا بالزين و العين عجبا
    </p>
    <p align="center" dir="RTL">
        بين ثنايا الود اهلا و سهلا
    </p>
    <p align="center" dir="RTL">
        بين قطوف العشق ، النور تجلا
    </p>
    <p align="center" dir="RTL">
        وريح الطيب زهرا تدلا
    </p>
    <p align="center" dir="RTL">
        ونقول للظلم كلا
    </p>
    <p align="center" dir="RTL">
        يا طبيبي تعالى و شوف نبض الروح
    </p>
    <p align="center" dir="RTL">
        يا حبيبي انت اللي تداوي الجروح
    </p>
    <p align="center" dir="RTL">
        يا مرحبا باللي جاني يشوف بدون خوف
    </p>
    <p align="center" dir="RTL">
        في عيني عشقه و دالية حب تدلل طيوف
    </p>
    <p align="center" dir="RTL">
        الوان الطيف ، نسمة تطوف
    </p>
    <p align="center" dir="RTL">
        من حولنا في المكان كيف الصوف
    </p>
    <p align="center" dir="RTL">
        قطوف الطيب من جنة تشوف
    </p>
    <p align="center" dir="RTL">
        اهل العشق في بلادي تقرب ضيوف
    </p>
    <p align="center" dir="RTL">
        كنت نتمنا منك تقولي لا ولو مرة
    </p>
    <p align="center" dir="RTL">
        حبك بحر هاج على جبالي على حين غرة
    </p>
    <p align="center" dir="RTL">
        و انا ماراني عوام في محيط الحب و المرارة
    </p>
    <p align="center" dir="RTL">
        كنت نتمنا فقدانك يكون خسارة
    </p>
    <p align="center" dir="RTL">
        و نلقا في فقدانك عزايا
    </p>
    <p align="center" dir="RTL">
        و نلقا في طريقي مرايا
    </p>
    <p align="center" dir="RTL">
        نشوف فيهم جمال و هوايا
    </p>
    <p align="center" dir="RTL">
        و ننساك يا حبيبي و هنايا
    </p>
    <p align="center" dir="RTL">
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566631">بين الحقيقة والخيال شعرة</a>
    </h1>
    <p align="center" dir="RTL">
        بين الحقيقة والخيال شعرة
    </p>
    <p align="center" dir="RTL">
        بين الحكمة و الهبال جمرة
    </p>
    <p align="center" dir="RTL">
        بين الحب و الكمال شفرة
    </p>
    <p align="center" dir="RTL">
        بين الجبال و التلال زهرة
    </p>
    <p align="center" dir="RTL">
        و بين العشق و الدلال قبلة
    </p>
    <p align="center" dir="RTL">
        تحيي لقلوب لكليمة
    </p>
    <p align="center" dir="RTL">
        تضوي لبيوت لعتيمة
    </p>
    <p align="center" dir="RTL">
        تروي الارض السقيمة
    </p>
    <p align="center" dir="RTL">
        و تخلي لرواح حليمة
    </p>
    <p align="center" dir="RTL">
        يا ولفي ليوم جاني عجيب مؤلوف
    </p>
    <p align="center" dir="RTL">
        لحب و الدلال طغا على الضروف
    </p>
    <p align="center" dir="RTL">
        حطيت كتابي و بديت نشوف
    </p>
    <p align="center" dir="RTL">
        نسمع لروحي و نزعت الخوف
    </p>
    <p align="center" dir="RTL">
        وزدت للقدام و قبلت خيي
    </p>
    <p align="center" dir="RTL">
        لا نحكم عليه حبيب حياتي
    </p>
    <p align="center" dir="RTL">
        عشقتو و شفت فيه داتي
    </p>
    <p align="center" dir="RTL">
        سلامي ليه فموتي و حياتي
    </p>
    <p align="center" dir="RTL">
        فينما مشيتي نتا .. انا
    </p>
    <p align="center" dir="RTL">
        معامن دويتي سول فيا رانا
    </p>
    <p align="center" dir="RTL">
        نسول فيك فكل مسجد و حانا
    </p>
    <p align="center" dir="RTL">
        و نقلب عليك فحالتي الصحيحة و لعيانة
    </p>
    <p align="center" dir="RTL">
        طريقنا وحدة نبنيوها بزوج
    </p>
    <p align="center" dir="RTL">
        نشرب أتاي و لا نشرب الروج
    </p>
    <p align="center" dir="RTL">
        نوصلو لعندو لا تكون مقجوج
    </p>
    <p align="center" dir="RTL">
        وتحكم على خوك و تريب بينكم الدروج
    </p>
    <p align="center" dir="RTL">
        لا تتعصب ، تقول جوج
    </p>
    <p align="center" dir="RTL">
        حنا واحد وطريقو عروج
    </p>
    <p align="center" dir="RTL">
        سلم حالك ، و سلك باب الخروج
    </p>
    <p align="center" dir="RTL">
        من سجنك و نتلاقاو فجنان العشق و الهوى الغرام و الدوا ، الحسن والبها ،
        السلام و صفا و الزين كولو تما .
    </p>
    <p align="center" dir="RTL">
        يا خيي شفق على خوك و الاحترام واجب
    </p>
    <p align="center" dir="RTL">
        كيف كان حالو ، راكم سواسية قدام الرب
    </p>
    <p align="center" dir="RTL">
        سمع لكلامي و لا تݣول خرافة و عجب
    </p>
    <p align="center" dir="RTL">
        اللي نفخ فيك الروح نفخ فيا عنداك تدوخ ، حاسب
    </p>
    <p align="center" dir="RTL">
        عنداك دوخ و تقول راني شفت اللي ما شافوه
    </p>
    <p align="center" dir="RTL">
        و قريت و درت ، تكلمت و حضرت اللي ما عرفوه
    </p>
    <p align="center" dir="RTL">
        راه عنداك تكون تدوخ ، راه طريقك ݣاع الناس ضربوه
    </p>
    <p align="center" dir="RTL">
        لا تمثل عليا دور فمسرحية ، جيني ݣود راه كلامي الناس يكتبوه
    </p>
    <p align="center" dir="RTL">
        بين ليف و لام و ميم دقت اللي ناس ما داقوه
    </p>
    <p align="center" dir="RTL">
        بين عين ، شين و قاف ريت اللي ما ريتوه
    </p>
    <p align="center" dir="RTL">
        بين حا ، و ݣا ورا ، دوزت حكايات مرة
    </p>
    <p align="center" dir="RTL">
        و بين حلم و مسامحة كنت ديما سيد الجرة
    </p>
    <p align="center" dir="RTL">
        يا سيدي شوف البستان كيف يتكلم ألحان
    </p>
    <p align="center" dir="RTL">
        شوف بين سكوتي و هرهوري تدوز وديان
    </p>
    <p align="center" dir="RTL">
        تأمل فحال الشجر و الاغصان
    </p>
    <p align="center" dir="RTL">
        هادي أرزة هادا نخل فجنان
    </p>
    <p align="center" dir="RTL">
        و حمد الله اللي بدعك بلا جميل و خلاك خليفة اللي بغيت تدير
    </p>
    <p align="center" dir="RTL">
        <br/>
        <br/>
        ***
    </p>
    <h1 dir="RTL">
        <a name="_Toc85566632">أمي العزيزة</a>
    </h1>
    <p align="center" dir="RTL">
        أمي العزيزة ، لالة العزيزة
    </p>
    <p align="center" dir="RTL">
        تسوى الياقوت و الذهب و مليون لويزة
    </p>
    <p align="center" dir="RTL">
        و زيد و زيد لا تسالي و دير من الجوهر تطريزة
    </p>
    <p align="center" dir="RTL">
        تاج الملوك و عز و شموخ و على قلبي عزيزة
    </p>
    <p align="center" dir="RTL">
        تكتم سرارك و تستر خبارك
    </p>
    <p align="center" dir="RTL">
        تعمر دارك و توقف سوارك
    </p>
    <p align="center" dir="RTL">
        صعاب عليا وصفها
    </p>
    <p align="center" dir="RTL">
        هي ملحون يمشي فأرض عمارك
    </p>
    <p align="center" dir="RTL">
        مجازا هي سفينة تحمل همومك و ما جرالك
    </p>
    <p align="center" dir="RTL">
        يا أمي العزيزة ، يا عزي يا العزيزة
    </p>
    <p align="center" dir="RTL">
        يا ولفي يا من انتي أجمل جليسة
    </p>
    <p align="center" dir="RTL">
        يا هنايا بيك حياتي معاك سعيدة
    </p>
    <p align="center" dir="RTL">
        يا فرحي و سعدي ونتي معايا ونيسة
    </p>
    <p align="center" dir="RTL">
        سلامي ليك لا يحتاج ردود
    </p>
    <p align="center" dir="RTL">
        و حبي ليك يا الغالية مالو حدود
    </p>
    <p align="center" dir="RTL">
        عشقي ليك فات الوجود
    </p>
    <p align="center" dir="RTL">
        عناق بين يديك ينسيني خوف اللحود
    </p>
    <p align="center" dir="RTL">
        انت كنز بين يدي ، ومن هبالي لا يعيا و لا يمل
    </p>
    <p align="center" dir="RTL">
        كيف نرد الجميل يا أمي و كمالي ، قافلة بألف جمل
    </p>
    <p align="center" dir="RTL">
        لا تكفي ذرة من عطائك ليا بين صباح و عشية يا الفل
    </p>
    <p align="center" dir="RTL">
        وردة وحيدة فجناني تعطر حياتي بالشوق و العسل
    </p>
    <p align="center" dir="RTL">
        نبغيك معايا ديما لا نتفارقو
    </p>
    <p align="center" dir="RTL">
        نحكيلك خرايف و قصص قديما ، نزيدو نتوالفو
    </p>
    <p align="center" dir="RTL">
        و تعيديلي الماضي و اللي فات ولا نختالفو
    </p>
    <p align="center" dir="RTL">
        ونحط راسي فوق كتافك ريحك عارفو
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566633">سال قلبك</a>
    </h1>
    <p align="center" dir="RTL">
        تنبغيك .. سال قلبك .. القلب على القلب
    </p>
    <p align="center" dir="RTL">
        هو اخ ، و امو شقيقتي من نفس الشجرة
    </p>
    <p align="center" dir="RTL">
        روحي و نشوفو فراسي و نلمحو فالݣمرة
    </p>
    <p align="center" dir="RTL">
        حسنو طيب و أنسو عجيب حلاوة من الثمرة
    </p>
    <p align="center" dir="RTL">
        عطفو ليا كيف خليلي وفالعين حرت فالنظرة
    </p>
    <p align="center" dir="RTL">
        يا سلام على كلامو
    </p>
    <p align="center" dir="RTL">
        آه يا ودي على سلامو
    </p>
    <p align="center" dir="RTL">
        نتمناه يكون فيامو
    </p>
    <p align="center" dir="RTL">
        قائم بداتو و سيد راسو
    </p>
    <p align="center" dir="RTL">
        آه عليك خيي يا لحنين
    </p>
    <p align="center" dir="RTL">
        نشوف فيك ݣاع الزين
    </p>
    <p align="center" dir="RTL">
        فساير يامي بين الثلاث و الاثنين
    </p>
    <p align="center" dir="RTL">
        نفكر فيك و ساكن الروح و حاطك بين العين
    </p>
    <p align="center" dir="RTL">
        حنا بثلاثة نهر من نفس العين
    </p>
    <p align="center" dir="RTL">
        نشربو بتبات و ساسنا مثين
    </p>
    <p align="center" dir="RTL">
        بالصفا و لا شي خفا و لكلام رزين
    </p>
    <p align="center" dir="RTL">
        حبنا لزام يكون حكام و قدرو ثمين
    </p>
    <p align="center" dir="RTL">
        المودة اللي تجمعنا بحالها قلال
    </p>
    <p align="center" dir="RTL">
        و الفنان اللي بدعنا شانو دلال
    </p>
    <p align="center" dir="RTL">
        بين الفعل و القوال
    </p>
    <p align="center" dir="RTL">
        حنا ماليها و مالينا مثال
    </p>
    <p align="center" dir="RTL">
        لا تستعجل فحال الدنيا
    </p>
    <p align="center" dir="RTL">
        عنداك تريب و تكون فريا
    </p>
    <p align="center" dir="RTL">
        يا لحبيب راه بكاني أمر البليا
    </p>
    <p align="center" dir="RTL">
        ما نلومك لاكن صعابة فعيني الجريا
    </p>
    <p align="center" dir="RTL">
        اللي بغيتيه يجيك ، اللي خلقك ما يخليك
    </p>
    <p align="center" dir="RTL">
        الدنيا تدور غير عليك ، و كنوز الارض بين يديك
    </p>
    <p align="center" dir="RTL">
        شاور فالطريق و شوف اللي قدام عينيك
    </p>
    <p align="center" dir="RTL">
        اللي طلبتيه يجيك و ربي ما ناسيك
    </p>
    <p align="center" dir="RTL">
        حبل المودة جامعنا بلا جميل
    </p>
    <p align="center" dir="RTL">
        نعيشو اللحظة تسعدنا فوقت قليل
    </p>
    <p align="center" dir="RTL">
        و اللحظة الصغيرة خالدة بشوق جليل
    </p>
    <p align="center" dir="RTL">
        تكون لحظة هامدة ، كيف الحياة جامدة يا لخليل
    </p>
    <p align="center" dir="RTL">
        هاد اللحظة باللي ليها و عليها
    </p>
    <p align="center" dir="RTL">
        فيها الخير و التيسير يضويها
    </p>
    <p align="center" dir="RTL">
        نور كثير يبين طريق توريها
    </p>
    <p align="center" dir="RTL">
        عشقنا وردة جورية نغير عليها
    </p>
    <p align="center" dir="RTL">
        وردة فرنسيا ، وردة مسك و وردة آسيويا
    </p>
    <p align="center" dir="RTL">
        لا حد يعرف منين جات ولا كيف ولات دمشقية
    </p>
    <p align="center" dir="RTL">
        يا حبيبي شوف فيا ، راني نبغيك و حبك هدية
    </p>
    <p align="center" dir="RTL">
        نحمد الله الكريم اللي جمعنا بلا ميعاد
    </p>
    <p align="center" dir="RTL">
        نحمد الله العظيم اللي جمع بين لبعاد
    </p>
    <p align="center" dir="RTL">
        نحمد الله اللي جعل فيكم كل المراد
    </p>
    <p align="center" dir="RTL">
        نحمد الله القريب بإسمو الاعظم العجيب يتاوي لمتنا و يقوي الفتنا و يثبت
        الاوتاد
    </p>
    <p align="center" dir="RTL">
        حنا خاوة ما ليها حدود
    </p>
    <p align="center" dir="RTL">
        لا تنهيها دنيا و لا لحود
    </p>
    <p align="center" dir="RTL">
        كولشي بأمر المعبود
    </p>
    <p align="center" dir="RTL">
        كيف تلاقينا هنا نتلاقاو عند الودود
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566634">المعلم</a>
    </h1>
    <p align="center" dir="RTL">
        والديا وحبابي خلاوني ليك
    </p>
    <p align="center" dir="RTL">
        حياتي و فعالي جاو بين يديك
    </p>
    <p align="center" dir="RTL">
        صغري و كمالي مرهون عليك
    </p>
    <p align="center" dir="RTL">
        علمتيني الحكمة ، الادب كيندير نخليك
    </p>
    <p align="center" dir="RTL">
        انت الاخ و الصديق
    </p>
    <p align="center" dir="RTL">
        انت الاب و الرفيق
    </p>
    <p align="center" dir="RTL">
        انت خليلي فكامل الطريق
    </p>
    <p align="center" dir="RTL">
        علمتيني وما خليتي من جهدك شي ، وكيفاش نفيق
    </p>
    <p align="center" dir="RTL">
        يا من هو معلم و استاذ
    </p>
    <p align="center" dir="RTL">
        يا من هو عالم و لنشر العلم معتاد
    </p>
    <p align="center" dir="RTL">
        يا اللي علمتيني بلا حساب و ماهو محساد
    </p>
    <p align="center" dir="RTL">
        سلامي ليك ، وحبي نرسلو ليك مقتاد
    </p>
    <p align="center" dir="RTL">
        ݣاع اللي نقولو قليل فحقك
    </p>
    <p align="center" dir="RTL">
        نتا تاج راسي و ملي نشوفك نعرفك
    </p>
    <p align="center" dir="RTL">
        قلادة فوق صدري و مشتاق لولفك
    </p>
    <p align="center" dir="RTL">
        كنزي و راس مالي حرت فوصفك
    </p>
    <p align="center" dir="RTL">
        كلامك ليا خلاني نميل
    </p>
    <p align="center" dir="RTL">
        علمتيني العزة و لا نكون دليل
    </p>
    <p align="center" dir="RTL">
        نهارك سعيد و قدرك جليل
    </p>
    <p align="center" dir="RTL">
        حسنك بديع و علمك جميل
    </p>
    <p align="center" dir="RTL">
        سلامي لݣاع من علمني حرف
    </p>
    <p align="center" dir="RTL">
        نهدي كلامي لكل من نساني خوف
    </p>
    <p align="center" dir="RTL">
        والله يرحم ݣاع اللي ماتو وخلاوني نشوف
    </p>
    <p align="center" dir="RTL">
        و اللي قبل عليا فكل ظروف
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566635">ها لواه</a>
    </h1>
    <p align="center" dir="RTL">
        ها لواه أ لواه
    </p>
    <p align="center" dir="RTL">
        حبيبي خلى زماني و نساه
    </p>
    <p align="center" dir="RTL">
        أ لواه ، و علاه اللي مشا تترجاه
    </p>
    <p align="center" dir="RTL">
        أ لواه ، على اللي نبغيه و نتمناه
    </p>
    <p align="center" dir="RTL">
        أ لواه على السالبني ببهاه
    </p>
    <p align="center" dir="RTL">
        قال كلام صواب و نتسنا ملقاه
    </p>
    <p align="center" dir="RTL">
        الواه و اللي غارو منا و علاه
    </p>
    <p align="center" dir="RTL">
        عينيه بحور و رموشو سماه
    </p>
    <p align="center" dir="RTL">
        ألواه .. فين العشق و سواه
    </p>
    <p align="center" dir="RTL">
        يا و محلاه سلامو و دواه
    </p>
    <p align="center" dir="RTL">
        ينشد موشكلة دالف ليلة و ليلة مكتوبة فمحياه
    </p>
    <p align="center" dir="RTL">
        يحسن عوانو ، ربي معاه
    </p>
    <p align="center" dir="RTL">
        ها ودي وعشقت بنادم و صرت نادم
    </p>
    <p align="center" dir="RTL">
        ها ودي و دي ، وجبت بوصيار حتى لباب دار كيف الخادم
    </p>
    <p align="center" dir="RTL">
        ها ودي و دي ودي ها ودي ، و دبحت عجل سمين فراس العين قدام بنادم
    </p>
    <p align="center" dir="RTL">
        و تلاقاو جوج عيون و خلاوني مفتون قادم
    </p>
    <p align="center" dir="RTL">
        ألواه لواه ، ولفي اللي نساني مشا و خلاني
    </p>
    <p align="center" dir="RTL">
        نتمناه يرجع ثاني لا يكون براني
    </p>
    <p align="center" dir="RTL">
        جمالو فتان و سلب عياني
    </p>
    <p align="center" dir="RTL">
        ما ضنيتو يغدر و يديرها بالعاني
    </p>
    <p align="center" dir="RTL">
        ها ودي كلامي يسافر فيامي
    </p>
    <p align="center" dir="RTL">
        ودي ها ودي ، و اللي جا قدامي
    </p>
    <p align="center" dir="RTL">
        و يدور فرسامي و يتسارا فحلامي
    </p>
    <p align="center" dir="RTL">
        كلامي حرت فأمرو و تعجبت فقلامي
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566636">نويطا بيني</a>
    </h1>
    <p align="center" dir="RTL">
        تشا خلقها و طلقها تسرح
    </p>
    <p align="center" dir="RTL">
        عيش اللحظة و تفروح
    </p>
    <p align="center" dir="RTL">
        دير اللي بيتي و فرح
    </p>
    <p align="center" dir="RTL">
        الحياة جميلة اللي درتيها ربح
    </p>
    <p align="center" dir="RTL">
        شطح و غني و قول ألحان
    </p>
    <p align="center" dir="RTL">
        ابدع و فوج على كاع الالوان
    </p>
    <p align="center" dir="RTL">
        رݣادة و عيطة ملحون و غيوان
    </p>
    <p align="center" dir="RTL">
        غير بشوية ولا تكون زربان
    </p>
    <p align="center" dir="RTL">
        لا تعاتب راسك تكون ندمان
    </p>
    <p align="center" dir="RTL">
        اللي درتيها قوم بيها يا إنسان
    </p>
    <p align="center" dir="RTL">
        ملعوبة و دايزة عواشير فنان
    </p>
    <p align="center" dir="RTL">
        وسع قشابتك و لا حيدها ݣاع نعل بو زمان
    </p>
    <p align="center" dir="RTL">
        رزقك يجيك من بوعرفة لويسلان
    </p>
    <p align="center" dir="RTL">
        زهيها و زدحها رخي الصهض، بلان
    </p>
    <p align="center" dir="RTL">
        ناس زاهية فرحانة ، فرحة فالمكان
    </p>
    <p align="center" dir="RTL">
        حماق هارب ، لهربا طران بلا فران
    </p>
    <p align="center" dir="RTL">
        لا حاجة توقفك
    </p>
    <p align="center" dir="RTL">
        زهيها واخا وحدك
    </p>
    <p align="center" dir="RTL">
        عليها و خليها و حيد مرضك
    </p>
    <p align="center" dir="RTL">
        من دي زمان بنادم شي زاهي شي معلك
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566637">عيني حتالو</a>
    </h1>
    <p align="center" dir="RTL">
        عيني حتالو و دارو فراسي
    </p>
    <p align="center" dir="RTL">
        حرت و جاو ليا هواسي
    </p>
    <p align="center" dir="RTL">
        حتى شي ما جا قياسي
    </p>
    <p align="center" dir="RTL">
        و سنعمل على و إنه ونحن يا ناسي
    </p>
    <p align="center" dir="RTL">
        خممت و قلت آ عبد الرحمن
    </p>
    <p align="center" dir="RTL">
        في سبيل الله كولشي مزيان
    </p>
    <p align="center" dir="RTL">
        اللي جات الوقت بيها من المنان
    </p>
    <p align="center" dir="RTL">
        نصطابو الخير بيها ، عنقود من الجنان
    </p>
    <p align="center" dir="RTL">
        ساوي الميزان و كون عادل بالخير
    </p>
    <p align="center" dir="RTL">
        دير الصروف فوق الكفة بالخاطر و تيسير
    </p>
    <p align="center" dir="RTL">
        لا تسد الدفة و ترݣل ، خلي عقلك صغير
    </p>
    <p align="center" dir="RTL">
        و لا تدبح العفة لوح عليك السواطر فالبير
    </p>
    <p align="center" dir="RTL">
        واللي صعابة عليك ، عليه خفافة
    </p>
    <p align="center" dir="RTL">
        اللي وحلها يفكها ، لوح اللي تݣالت
    </p>
    <p align="center" dir="RTL">
        راه يجبد من العجين الشعرة
    </p>
    <p align="center" dir="RTL">
        و يجعل من الصحاري ثمرة
    </p>
    <p align="center" dir="RTL">
        شفت فعين لحبيب و ملت ليه قياس شعرة
    </p>
    <p align="center" dir="RTL">
        كنت نفكر فالعليم و قلت محلاها نظرة
    </p>
    <p align="center" dir="RTL">
        جاني عجيب و كلامو قديم يحيي الزهرة
    </p>
    <p align="center" dir="RTL">
        يا ولفي كنت خديم و ليوم الخاتم من نقرة
    </p>
    <p align="center" dir="RTL">
        يا الريم الجميلة حسنك سلبني
    </p>
    <p align="center" dir="RTL">
        وخايف لا حد يعدرني
    </p>
    <p align="center" dir="RTL">
        و نولي فبهاك بوهالي
    </p>
    <p align="center" dir="RTL">
        و أرصاد تتكلم فجمالي
    </p>
    <p align="center" dir="RTL">
        دوخوني العيون السود ، وانا ما مولف
    </p>
    <p align="center" dir="RTL">
        و خدك قالي كلام مصفوف ، يتلف
    </p>
    <p align="center" dir="RTL">
        شعرك حريري ، من بستان مقطوف ،
    </p>
    <p align="center" dir="RTL">
        ماهو شعر ، شعر يتألف
    </p>
    <p align="center" dir="RTL">
        و حاجبك المفتول ، دوخ حالي و بقيت نشوف و نتفتف
    </p>
    <p align="center" dir="RTL">
        مساك الله بالخير ، جاتني منك هدية
    </p>
    <p align="center" dir="RTL">
        ما عارف واش قلتها و لا قلتيها ليا
    </p>
    <p align="center" dir="RTL">
        فيقتي مشاعر كانت فقلبي منسية
    </p>
    <p align="center" dir="RTL">
        و شفت و زدت شفت لاكن بهاك ، الله الله عيون عسلية
    </p>
    <p align="center" dir="RTL">
        دقت من نهرك الخالد
    </p>
    <p align="center" dir="RTL">
        آه على حلاوة و كان لديد بارد
    </p>
    <p align="center" dir="RTL">
        يطفي خلايا الدماغ و يروي جسمي الجامد
    </p>
    <p align="center" dir="RTL">
        عمرت برادي و بديت تنشادي على لحبيب الهادي
    </p>
    <p align="center" dir="RTL">
        بالسلام و حبل لمودة لزام
    </p>
    <p align="center" dir="RTL">
        يا ولفي و السلام بالتمام
    </p>
    <p align="center" dir="RTL">
        ونزيد سلام بلا حساب و نزيد فالنضام
    </p>
    <p align="center" dir="RTL">
        و كلام الروح صفا و دوا الجروح لقدام
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566638">الطير المجروح</a>
    </h1>
    <p align="center" dir="RTL">
        يا الحمام طائر بين ايامي
    </p>
    <p align="center" dir="RTL">
        نبغيك حاضر و تجي قدامي
    </p>
    <p align="center" dir="RTL">
        فرحتيني و ضويتي رسامي
    </p>
    <p align="center" dir="RTL">
        يا حمام ينشد قصة أحلامي
    </p>
    <p align="center" dir="RTL">
        كنتي جريح و ماصبت ليك دوا
    </p>
    <p align="center" dir="RTL">
        جا من بعيد ما عرفت وقتاش هوا
    </p>
    <p align="center" dir="RTL">
        كان يصيح بألم ، و خوفو ليا روا
    </p>
    <p align="center" dir="RTL">
        حمام جميل يسلب العين و الهوا
    </p>
    <p align="center" dir="RTL">
        طار و خلاني , حزين فزماني
    </p>
    <p align="center" dir="RTL">
        قولولو يا خواني واش يرجع ثاني
    </p>
    <p align="center" dir="RTL">
        من أول نظرة سلب عياني
    </p>
    <p align="center" dir="RTL">
        من أول كلمت مشا و رماني
    </p>
    <p align="center" dir="RTL">
        يا طير تحلق بين نعاسي و فياقي
    </p>
    <p align="center" dir="RTL">
        مرحبا بيك وقتاش ما جيتي
    </p>
    <p align="center" dir="RTL">
        بابي مفتوح ليك و معاهم سواقي
    </p>
    <p align="center" dir="RTL">
        راني معاك حر و حيدت طواقي
    </p>
    <p align="center" dir="RTL">
        ساير بين الناس ونشوف فزناقي
    </p>
    <p align="center" dir="RTL">
        نقلب عليك لعلك تلفتي او تهتي
    </p>
    <p align="center" dir="RTL">
        ما عندي مانقول مشيتي ولا رجعتي
    </p>
    <p align="center" dir="RTL">
        لا نبغيك مغرور و عليك نجور يا ولفي
    </p>
    <p align="center" dir="RTL">
        يا حبيب الروح ، كلمت وحدة منك تكفي
    </p>
    <p align="center" dir="RTL">
        تفك لقيود ، و تحيد سناسل الجهل المنسي
    </p>
    <p align="center" dir="RTL">
        تنقر الغبرة من فوق كتافي و مخاوفي
    </p>
    <p align="center" dir="RTL">
        و تطفي جمرة حرقات غصاني و عشاشي
    </p>
    <p align="center" dir="RTL">
        يا حبيب الروح ، قولي وين نروح
    </p>
    <p align="center" dir="RTL">
        بلا بيك عقلي تايه مجروح
    </p>
    <p align="center" dir="RTL">
        يا ودي ،قلبي يتأمل فالروح
    </p>
    <p align="center" dir="RTL">
        و طيري ما صاب مكان فين يروح
    </p>
    <p align="center" dir="RTL">
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566639">شكون نتا</a>
    </h1>
    <p align="center" dir="RTL">
        هو اقرب لينا من حبل الوريد
    </p>
    <p align="center" dir="RTL">
        هو الموجود فين ما كنا و ماشي بعيد
    </p>
    <p align="center" dir="RTL">
        هو الله الواحد الوحيد
    </p>
    <p align="center" dir="RTL">
        هو الكل بالكون و العبيد
    </p>
    <p align="center" dir="RTL">
        سواك ونفخ فيك من روحو يا إنسان
    </p>
    <p align="center" dir="RTL">
        شكون انت روح ولا جسد ، جاوبوني يا لخوان
    </p>
    <p align="center" dir="RTL">
        ولا ماخديتيهاش بالحسبان
    </p>
    <p align="center" dir="RTL">
        الروح وحدة فملك الله معروفة من هادي زمان
    </p>
    <p align="center" dir="RTL">
        انت المطرقة و الحديد
    </p>
    <p align="center" dir="RTL">
        انت الشيخ و المريد
    </p>
    <p align="center" dir="RTL">
        انت الطبيب و لمريض
    </p>
    <p align="center" dir="RTL">
        انت ملك الله الوحيد
    </p>
    <p align="center" dir="RTL">
        و الروح وحدة خالدة لا تعيا و لا تمل
    </p>
    <p align="center" dir="RTL">
        تسبح بداخلك تصنت ليها ولا تكل
    </p>
    <p align="center" dir="RTL">
        عيش اللحظة و نسا لهم يكون وادك حمل
    </p>
    <p align="center" dir="RTL">
        القافلة كيف سفينة بحال البحر بحال الرمل
    </p>
    <p align="center" dir="RTL">
        نسيم يطفي نار الاشواق ، عطر و هوا
    </p>
    <p align="center" dir="RTL">
        جمال فتان ، حسن منو العاشق روا
    </p>
    <p align="center" dir="RTL">
        عنقود عنب ، وسط الصحاري من العشق بها
    </p>
    <p align="center" dir="RTL">
        يا ودي ياودي ، راه اللي مشالو لزام يتشافا
    </p>
    <p align="center" dir="RTL">
        غريب قالهالي ، فنهار من يامي
    </p>
    <p align="center" dir="RTL">
        لحبيب جابهالي لقدام باب داري
    </p>
    <p align="center" dir="RTL">
        كنزي و راس مالي و القوة ديالي
    </p>
    <p align="center" dir="RTL">
        لعزيز الغالي من غيرو ما يحلالي
    </p>
    <p align="center" dir="RTL">
        و كيف يكون هذا اللي ندوي عليه من غير لحبيب
    </p>
    <p align="center" dir="RTL">
        شكون هاد لمسئالة اللي تخليني منو غريب
    </p>
    <p align="center" dir="RTL">
        فين مشيت نصيبو ، لكلمت لبديت نلقاه منها قريب
    </p>
    <p align="center" dir="RTL">
        يا ناس الصفا ، يا صفو الوداد ، كيف يغيب
    </p>
    <p align="center" dir="RTL">
        مالي و مال الناس و مال الناس فيا
    </p>
    <p align="center" dir="RTL">
        شنو هو لقياس ، شنو بزاف و شنو شويا
    </p>
    <p align="center" dir="RTL">
        كيفاش نحسبو ، هذا غادي زربان و هذا بروية
    </p>
    <p align="center" dir="RTL">
        كولها فطريقو و طريق و حدا مسرحة ولا ملوية
    </p>
    <p align="center" dir="RTL">
        <br/>
        <br/>
        <br/>
        ***
        <br/>
        <br/>
        <br/>
    </p>
    <h1 dir="RTL">
        <a name="_Toc85566640">الرزق</a>
    </h1>
    <p align="center" dir="RTL">
        سبحان الله ، رزق شي على شي
    </p>
    <p align="center" dir="RTL">
        سبحانه يوصل طرف العيش لكلشي
    </p>
    <p align="center" dir="RTL">
        زادك بين يديك نهارك ، و ليلك تبات معشي
    </p>
    <p align="center" dir="RTL">
        ما نسا حتى واحد ما فرط فشي
    </p>
    <p align="center" dir="RTL">
        شمر على كتافك و هز فاسك و مشي
    </p>
    <p align="center" dir="RTL">
        بين الطرقان قلب بين سطور الغاشي
    </p>
    <p align="center" dir="RTL">
        لا تتخبا تكون حزين وتدير لفراشي
    </p>
    <p align="center" dir="RTL">
        لا تخاف من لعومة فكتاب بلا حواشي
    </p>
    <p align="center" dir="RTL">
        رزقك مضمون حرك لما يبان لعطشان
    </p>
    <p align="center" dir="RTL">
        اللي فاتك لا تكون عليها ندمان
    </p>
    <p align="center" dir="RTL">
        و اللي قدامك لا تشطن بها ، تكون حيران
    </p>
    <p align="center" dir="RTL">
        هو الرزاق فساير ليام و دوام الزمان
    </p>
    <p align="center" dir="RTL">
        سبحان الله ، شوف العشاق
    </p>
    <p align="center" dir="RTL">
        الاشواق جامعاهم بلا زواق
    </p>
    <p align="center" dir="RTL">
        وردة توضح الصورة او عناق
    </p>
    <p align="center" dir="RTL">
        لمست تكفي و قبلة تحيي المشتاق
    </p>
    <p align="center" dir="RTL">
        يا ورود سايرة بين القلوب
    </p>
    <p align="center" dir="RTL">
        ديري دائرة و دقي هاد الباب
    </p>
    <p align="center" dir="RTL">
        نفسي حائرة و عقلي فيه ضباب
    </p>
    <p align="center" dir="RTL">
        نتعلم منكم كيفاش نسيرو بين لحباب
    </p>
    <p align="center" dir="RTL">
        يا سيدي ربي يا لعالي
    </p>
    <p align="center" dir="RTL">
        انا ليك جيت فكامل حوالي
    </p>
    <p align="center" dir="RTL">
        جبت معايا خطوط و علالي
    </p>
    <p align="center" dir="RTL">
        تلقا عندي بيات من روحي
    </p>
    <p align="center" dir="RTL">
        كيف زجاجة ساطعة شفافة
    </p>
    <p align="center" dir="RTL">
        وردة فشجرة من تفاحة
    </p>
    <p align="center" dir="RTL">
        بسمت تضوي خد عشاقة
    </p>
    <p align="center" dir="RTL">
        كلمت عسل من لحن دواقة
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566641">هذا بيان</a>
    </h1>
    <p align="center" dir="RTL">
        صاحبي أجي نوريك طريق النجاح
    </p>
    <p align="center" dir="RTL">
        سمع لكلامي نوصيك بغيناها ارض الفلاح
    </p>
    <p align="center" dir="RTL">
        انا معاك خيي على الدوام و طريقنا كولو رباح
    </p>
    <p align="center" dir="RTL">
        انا وياك واحد ، متساويين ولكن خاصك ترتاح
    </p>
    <p align="center" dir="RTL">
        يا خيي لعزيز الغالي اللي بحالي
    </p>
    <p align="center" dir="RTL">
        انا نقوم بيك ، ندوي عليك ، نهز همك
    </p>
    <p align="center" dir="RTL">
        انت خليفة ، اوا ديرني خليفة عليك
    </p>
    <p align="center" dir="RTL">
        عطيني مقالد الحكم و عمرني نخليك
    </p>
    <p align="center" dir="RTL">
        حيت صعيب عليك تمشي فدرب الحياة ، برجليك
    </p>
    <p align="center" dir="RTL">
        لازمك اللي يكون وصي عليك
    </p>
    <p align="center" dir="RTL">
        لازم عليك تعطي صوتك
    </p>
    <p align="center" dir="RTL">
        لازم تكون تحت مني و تزيد خوفك
    </p>
    <p align="center" dir="RTL">
        لزام يكون حد حسن من حد و تلوم ظروفك
    </p>
    <p align="center" dir="RTL">
        يا ودي و اللي ما عجباتكش قولها
    </p>
    <p align="center" dir="RTL">
        قولها و انا معاك نشوف و يوصلني صوتها
    </p>
    <p align="center" dir="RTL">
        واللي رفضتها ، غوت عليها ، خرج لزنقا و وريها
    </p>
    <p align="center" dir="RTL">
        و انا ݣاع ما نديها فيها ، ياك روحك بعتيها
    </p>
    <p align="center" dir="RTL">
        يا اللي تحبو لقلوب
    </p>
    <p align="center" dir="RTL">
        يا اللي و تجتنبو لعيوب
    </p>
    <p align="center" dir="RTL">
        و اللي بيني و بينو علام الغيوب
    </p>
    <p align="center" dir="RTL">
        يا حبيب الرفاقة يا ونيس الدروب
    </p>
    <p align="center" dir="RTL">
        راه الدنيا حساب ، أجي تشوف
    </p>
    <p align="center" dir="RTL">
        و ياك واحد يساوي واحد ، بلا خوف
    </p>
    <p align="center" dir="RTL">
        ياك واحد لا يساوي مليون ، هادشي معروف
    </p>
    <p align="center" dir="RTL">
        لحساب باين للي بغا يشوف
    </p>
    <p align="center" dir="RTL">
        سمع يا لحبيب القلب التائه
    </p>
    <p align="center" dir="RTL">
        هادي ما هي فوضى محشودة
    </p>
    <p align="center" dir="RTL">
        هادا قانون ، حكمة معروضة
    </p>
    <p align="center" dir="RTL">
        و كلها سيد راسو ، مفروضة
    </p>
    <p align="center" dir="RTL">
        و لا تهمني الأقوال المرصودة
    </p>
    <p align="center" dir="RTL">
        لا من يمثلني
    </p>
    <p align="center" dir="RTL">
        ربي خلقني
    </p>
    <p align="center" dir="RTL">
        و روحو تحركني
    </p>
    <p align="center" dir="RTL">
        و بهاه يعلمني
    </p>
    <p align="center" dir="RTL">
        يا خيي لا تنسا لمودة و الجود
    </p>
    <p align="center" dir="RTL">
        قولي فاش راك تتحكم بلا قيود
    </p>
    <p align="center" dir="RTL">
        صلح راسك ، ارضك تبان ، و تكون موجود
    </p>
    <p align="center" dir="RTL">
        يا اهل الاحسان يا صحاب البيان و الردود
    </p>
    <p align="center" dir="RTL">
        يا اهل الصفا ، يا صحاب لوفى و شهود
    </p>
    <p align="center" dir="RTL">
        قولولي واش اللي داها فراسو محدود
    </p>
    <p align="center" dir="RTL">
        واش اللي فك وحايل راسو فوضوي مطرود
    </p>
    <p align="center" dir="RTL">
        واش اللي حب ناسو و تساوا فقياسو ، منبود
    </p>
    <p align="center" dir="RTL">
        يا حباب الله فكل مكان سلامي ليكم بيان
    </p>
    <p align="center" dir="RTL">
        بيان واضح كيف ماء عدب دايز فجنان
    </p>
    <p align="center" dir="RTL">
        يوصل مسامعكم و يضرب فالطرقان
    </p>
    <p align="center" dir="RTL">
        ونبغيو بيه ستر الله الواحد الرحمان
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566642">الدنيا</a>
    </h1>
    <p align="center" dir="RTL">
        تأمل معايا فحال الدنيا
    </p>
    <p align="center" dir="RTL">
        هادي شتوا و خريف
    </p>
    <p align="center" dir="RTL">
        هدا ربيع و هدا صيف
    </p>
    <p align="center" dir="RTL">
        تجيك الشتوا تسقي الفدان
    </p>
    <p align="center" dir="RTL">
        تنبث بدرة كأنها لوحة فنان
    </p>
    <p align="center" dir="RTL">
        تعطي الغلا و ترحم لبدان
    </p>
    <p align="center" dir="RTL">
        شوف الشمس تضوي بالوان
    </p>
    <p align="center" dir="RTL">
        طاقة حرة تزهي لمكان
    </p>
    <p align="center" dir="RTL">
        تجفف الثمرة و تشرح الزمان
    </p>
    <p align="center" dir="RTL">
        شوف و زيد شوف شجر الرمان
    </p>
    <p align="center" dir="RTL">
        يوهب راسو ليك يا إنسان
    </p>
    <p align="center" dir="RTL">
        كل حبة كأنها ألحان
    </p>
    <p align="center" dir="RTL">
        شوف معايا فحال الدنيا
    </p>
    <p align="center" dir="RTL">
        هادي دابة هذا طير
    </p>
    <p align="center" dir="RTL">
        هادي سحابة هادا بير
    </p>
    <p align="center" dir="RTL">
        ماء عدب بين لفجاج يسير
    </p>
    <p align="center" dir="RTL">
        جاب لحياة و فضل كبير
    </p>
    <p align="center" dir="RTL">
        و لولى القطرات ما يعمر السد ولا البير
    </p>
    <p align="center" dir="RTL">
        شوف معايا و فهم لحكاية
    </p>
    <p align="center" dir="RTL">
        كولشي ميسر تحت سماية
    </p>
    <p align="center" dir="RTL">
        نحل و عسل فيه دواية
    </p>
    <p align="center" dir="RTL">
        شوف معايا عمرك تسالي
    </p>
    <p align="center" dir="RTL">
        حال الدنيا عجيب و حلالي
    </p>
    <p align="center" dir="RTL">
        كولشي فيها يخدم بالتوالي
    </p>
    <p align="center" dir="RTL">
        تعلم يا خيي من خلق الله
    </p>
    <p align="center" dir="RTL">
        تأمل و سجل كيف تدور سماه
    </p>
    <p align="center" dir="RTL">
        ستفد من بها لخدم اللي سخر ببهاه
    </p>
    <p align="center" dir="RTL">
        بين حباب الله تسير الريح
    </p>
    <p align="center" dir="RTL">
        هادا غربي هادا شرگي
    </p>
    <p align="center" dir="RTL">
        كل واحد فيهم يحكي
    </p>
    <p align="center" dir="RTL">
        يحكي قصة لغرام
    </p>
    <p align="center" dir="RTL">
        يجري يجري فساير ليام
    </p>
    <p align="center" dir="RTL">
        لا يكل ولا يمل من بطش بنادم
    </p>
    <p align="center" dir="RTL">
        وهب راسو و جا يكون ليك خادم
    </p>
    <p align="center" dir="RTL">
        خادم الحب ، يا حب راني ما نادم
    </p>
    <p align="center" dir="RTL">
        على مجيتي لعتابك و نحط كتوبي و لوازم
    </p>
    <p align="center" dir="RTL">
        راني خادم بين حباب الله
    </p>
    <p align="center" dir="RTL">
        راني خادم و نرجى ملقاه
    </p>
    <p align="center" dir="RTL">
        راني خادم تحت ضو بهاه
    </p>
    <p align="center" dir="RTL">
        ***
    </p>
    <p align="center" dir="RTL">
        <strong></strong>
    </p>
    <h1 dir="RTL">
        <a name="_Toc85566643">الهدف</a>
    </h1>
    <p align="center" dir="RTL">
        منك بغيت الف نظرة و نظرة
    </p>
    <p align="center" dir="RTL">
        لكن صعاب عليا نقول هاد الهضرة
    </p>
    <p align="center" dir="RTL">
        قولي كيفاش نشوف غي نظرة
    </p>
    <p align="center" dir="RTL">
        حسن و دلال و عيون ݣمرة
    </p>
    <p align="center" dir="RTL">
        نورك صافي يطفي جمرة المشتاق
    </p>
    <p align="center" dir="RTL">
        آه على لهيب الفراق
    </p>
    <p align="center" dir="RTL">
        دواق بلا زواق و حب فالاعماق
    </p>
    <p align="center" dir="RTL">
        يسلب الالباب ، لحماق ، فسواق العشاق
    </p>
    <p align="center" dir="RTL">
        خدك بستان ، قصور و وديان
    </p>
    <p align="center" dir="RTL">
        يحكيو عليه اهل الاحسان
    </p>
    <p align="center" dir="RTL">
        سعداتي بيك و روحي ليك
    </p>
    <p align="center" dir="RTL">
        اللي بغيتيه ديرو بيديك
    </p>
    <p align="center" dir="RTL">
        لا تقول جاية الأزمة
    </p>
    <p align="center" dir="RTL">
        لا تݣول حاضرة فالزحمة
    </p>
    <p align="center" dir="RTL">
        بالمعقول شوف برحمة
    </p>
    <p align="center" dir="RTL">
        رحم راسك و خود لقمة
    </p>
    <p align="center" dir="RTL">
        من الحياة الجميلة
    </p>
    <p align="center" dir="RTL">
        ولقى راسك بلا حيلة
    </p>
    <p align="center" dir="RTL">
        اهدافك لقصيرة و طويلة
    </p>
    <p align="center" dir="RTL">
        خليها عليه و تشبت بالحياة
    </p>
    <p align="center" dir="RTL">
        اللحظة جميلة
    </p>
    <p align="center" dir="RTL">
        حضور كامل الاوصاف شامل الاحساس
    </p>
    <p align="center" dir="RTL">
        لا يكون فيه هواس و لا خوف دامس
    </p>
    <p align="center" dir="RTL">
        كون سعيد فكل الاحوال فالصيف و البرد القارس
    </p>
    <p align="center" dir="RTL">
        ݣاع تقدر عليه ، بين يديك لا تخليه ، بالقياس
    </p>
    <p align="center" dir="RTL">
        قياس برادك ، براد نقرة كبير ، جبل
    </p>
    <p align="center" dir="RTL">
        شحرو و طلع الدكة بالمهل
    </p>
    <p align="center" dir="RTL">
        لا يدوب و تكون بهل
    </p>
    <p align="center" dir="RTL">
        طريقك سيرها ،و اللي جابتك ديرها ، و المحبة قبل
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566644">أنا جيت</a>
    </h1>
    <p align="center" dir="RTL">
        انا جيت هانا جيت
    </p>
    <p align="center" dir="RTL">
        مرحبا بيك و الف مرحبا و سهلة
    </p>
    <p align="center" dir="RTL">
        جيتي نورتي البيت
    </p>
    <p align="center" dir="RTL">
        و وردا بان من عتمها او زهرة
    </p>
    <p align="center" dir="RTL">
        يا حبيب العين عييت
    </p>
    <p align="center" dir="RTL">
        خليك معانا للصبح ونسني غدة
    </p>
    <p align="center" dir="RTL">
        معاك الدنيا وقفات
    </p>
    <p align="center" dir="RTL">
        و بين يديك الحياة شرقات
    </p>
    <p align="center" dir="RTL">
        شجرة مشعة فالساحات
    </p>
    <p align="center" dir="RTL">
        برج يرتقي فالسماء او نجمة
    </p>
    <p align="center" dir="RTL">
        انا جيت انا جيت
    </p>
    <p align="center" dir="RTL">
        وليت وليت فيامي نكويت
    </p>
    <p align="center" dir="RTL">
        حسامي فقاع البيت
    </p>
    <p align="center" dir="RTL">
        وخيلي قدامي تدوز بخفة
    </p>
    <p align="center" dir="RTL">
        سبحان الله جلالو معاية
    </p>
    <p align="center" dir="RTL">
        لا يغيب و فين مشيت نلقاه حداية
    </p>
    <p align="center" dir="RTL">
        لا تبحث عليه خارج منك
    </p>
    <p align="center" dir="RTL">
        لا تجعلوا بعيد عنك
    </p>
    <p align="center" dir="RTL">
        هو أقرب ليك من نفسك
    </p>
    <p align="center" dir="RTL">
        هو نور عينيك و انيس دربك
    </p>
    <p align="center" dir="RTL">
        يصفي روحك
    </p>
    <p align="center" dir="RTL">
        يداوي جروحك
    </p>
    <p align="center" dir="RTL">
        يعطيك دواك
    </p>
    <p align="center" dir="RTL">
        و يصفي سماك
    </p>
    <p align="center" dir="RTL">
        القوة بين يديك
    </p>
    <p align="center" dir="RTL">
        الحكمة و الرزق يجيك
    </p>
    <p align="center" dir="RTL">
        وسط منك ملكو يغنيك
    </p>
    <p align="center" dir="RTL">
        انت كل ما تريد ، يعطيك
    </p>
    <p align="center" dir="RTL">
        اسمع صوت روحك
    </p>
    <p align="center" dir="RTL">
        رحمة الله تجيك
    </p>
    <p align="center" dir="RTL">
        لا إنكي لا كارما تخليك
    </p>
    <p align="center" dir="RTL">
        تحط يديك
    </p>
    <p align="center" dir="RTL">
        لا حكيم يقريك
    </p>
    <p align="center" dir="RTL">
        روحك توريك
    </p>
    <p align="center" dir="RTL">
        اتبع شعاع نورك
    </p>
    <p align="center" dir="RTL">
        قربو ليك يهديك
    </p>
    <p align="center" dir="RTL">
        <br/>
        <br/>
        ***
    </p>
    <h1 dir="RTL">
        <a name="_Toc85566645">الغربة</a>
    </h1>
    <p align="center" dir="RTL">
        اللي كرهتيه دعي ليه دعوة تصيبو
    </p>
    <p align="center" dir="RTL">
        رزق الغربة يكون من نصيبو
    </p>
    <p align="center" dir="RTL">
        عايش وحيد خلا حبابو
    </p>
    <p align="center" dir="RTL">
        ما هو من هنا ما هو من لهيه ، ترك عتابو
    </p>
    <p align="center" dir="RTL">
        هايم فبلاد الناس ويقلب على صحابو
    </p>
    <p align="center" dir="RTL">
        ما بين وحدة و خوف ساد عليه بابو
    </p>
    <p align="center" dir="RTL">
        يتفكر بلادو و هاز معاه وتادو
    </p>
    <p align="center" dir="RTL">
        فينما لقا رزقو يحط عتادو
    </p>
    <p align="center" dir="RTL">
        يبكي لفراق و خلى ميمتو و اللي ليه
    </p>
    <p align="center" dir="RTL">
        لنظرة منها مشتاق او عناق يفاجي عليه
    </p>
    <p align="center" dir="RTL">
        يتوحش ريحة واليديه و لحماق يطوف بيه
    </p>
    <p align="center" dir="RTL">
        يا خيي كولنا كرهنا الحال واللي فيه
    </p>
    <p align="center" dir="RTL">
        يا خيي صبر كولشي دايز
    </p>
    <p align="center" dir="RTL">
        مازال تدوز الوقت و فبلادك تكون فايز
    </p>
    <p align="center" dir="RTL">
        خويتيها و نعدرك ، سمحتي فيها بالعز
    </p>
    <p align="center" dir="RTL">
        نفكر يامي فيها ، نتفكر خيالي فيها وقلبي يقفز
    </p>
    <p align="center" dir="RTL">
        لزام عليا نرجع ليها
    </p>
    <p align="center" dir="RTL">
        تراب بلادي فخطوة نمشيها
    </p>
    <p align="center" dir="RTL">
        نزور بلادي باللي ليها و عليها
    </p>
    <p align="center" dir="RTL">
        يا خيي و ارضك تبنيها
    </p>
    <p align="center" dir="RTL">
        بلادك تبكي فراقك ليها
    </p>
    <p align="center" dir="RTL">
        حتى ام ما تنسا ولادها
    </p>
    <p align="center" dir="RTL">
        انت ساسها و أصل عمادها
    </p>
    <p align="center" dir="RTL">
        توحشناك
    </p>
    <p align="center" dir="RTL">
        ***
        <br/>
        <br/>
    </p>
    <h1 dir="RTL">
        <a name="_Toc85566646">البناي</a>
    </h1>
    <p align="center" dir="RTL">
        نطلع سواري لبلاد
    </p>
    <p align="center" dir="RTL">
        و نبني بحجر مصقول حيطان و وتاد
    </p>
    <p align="center" dir="RTL">
        فوق السرير عالي ، نسر شامخ معتاد
    </p>
    <p align="center" dir="RTL">
        يحكي حكاية البشرية من دي زمان
    </p>
    <p align="center" dir="RTL">
        كيف شتايا كيف صيفي
    </p>
    <p align="center" dir="RTL">
        كيف ربيعي كيف خريفي
    </p>
    <p align="center" dir="RTL">
        نبني و نعيد فصواري
    </p>
    <p align="center" dir="RTL">
        و الميزان ديما فجيبي
    </p>
    <p align="center" dir="RTL">
        نطلع الضالت بالتكبير للعظيم
    </p>
    <p align="center" dir="RTL">
        لا اله الا الله راني فملكك خديم
    </p>
    <p align="center" dir="RTL">
        شمسك حارقاني و نتا الرحيم
    </p>
    <p align="center" dir="RTL">
        سݣم ميزاني نتا لعليم
    </p>
    <p align="center" dir="RTL">
        لا من يسول على حالي
    </p>
    <p align="center" dir="RTL">
        و لا من يدق باب داري
    </p>
    <p align="center" dir="RTL">
        لا اله الا الله فيها شواري
    </p>
    <p align="center" dir="RTL">
        و مع تيسير الله وصل خباري
    </p>
    <p align="center" dir="RTL">
        يا جنود الخفا
    </p>
    <p align="center" dir="RTL">
        يا ونيس الدفا
    </p>
    <p align="center" dir="RTL">
        يا عشيق البها
    </p>
    <p align="center" dir="RTL">
        يا أولي النُّهَى
    </p>
    <p align="center" dir="RTL">
        سلامي ليكم بهى
    </p>
    <p align="center" dir="RTL">
        و عقلي فحبكم سها
    </p>
    <p align="center" dir="RTL">
        ***
        <br/>
        <br/>
    </p>
    <h1 dir="RTL">
        <a name="_Toc85566647">الخليفة</a>
    </h1>
    <p align="center" dir="RTL">
        شعاع يمر بين الاغصان
    </p>
    <p align="center" dir="RTL">
        يضوي الدنيا و يزهي لمكان
    </p>
    <p align="center" dir="RTL">
        يجعل الجلسة بديعة من الجنان
    </p>
    <p align="center" dir="RTL">
        و ينور طريق عروج الانسان
    </p>
    <p align="center" dir="RTL">
        يدفي جوي و يهز همي
    </p>
    <p align="center" dir="RTL">
        و طيور تجري وسط حلمي
    </p>
    <p align="center" dir="RTL">
        و يا اللي يسال على اصلي و دمي
    </p>
    <p align="center" dir="RTL">
        انا خليفة و الارض مكتوبة باسمي
    </p>
    <p align="center" dir="RTL">
        يا زهر الطيب اللي يحلالي
    </p>
    <p align="center" dir="RTL">
        يا صوت الحبيب كون عالي
    </p>
    <p align="center" dir="RTL">
        نبغي نصيب راحة بالي
    </p>
    <p align="center" dir="RTL">
        و نطير بعيد وسط خيالي
    </p>
    <p align="center" dir="RTL">
        لا تكون غريب قالهالي
    </p>
    <p align="center" dir="RTL">
        جاني عجيب أمر كمالي
    </p>
    <p align="center" dir="RTL">
        و يا لحبيب راك غالي
    </p>
    <p align="center" dir="RTL">
        نبغيك قريب يا دلالي
    </p>
    <p align="center" dir="RTL">
        يا دلالي لا قنطة تحت الله
    </p>
    <p align="center" dir="RTL">
        شوف و تأمل فشعاع بهاه
    </p>
    <p align="center" dir="RTL">
        كون حكيم و راسك لا تنساه
    </p>
    <p align="center" dir="RTL">
        شانو عظيم ، نظر كيف دايرة سماه
    </p>
    <p align="center" dir="RTL">
        مرصعة بحجر لا تالي ليه
    </p>
    <p align="center" dir="RTL">
        ضو القمر جنبك يزهيه
    </p>
    <p align="center" dir="RTL">
        و قوال البشر ما تديلو ما تعطيه
    </p>
    <p align="center" dir="RTL">
        لا تكون جاهل تمشي و تخليه
    </p>
    <p align="center" dir="RTL">
        نجلس وحيد و تكون ونيسي
    </p>
    <p align="center" dir="RTL">
        لا تجيني بعيد راك جليسي
    </p>
    <p align="center" dir="RTL">
        وسط مني و بين نفاسي
    </p>
    <p align="center" dir="RTL">
        بين عياني و مع راسي
    </p>
    <p align="center" dir="RTL">
        يا خليل الدوام
    </p>
    <p align="center" dir="RTL">
        يا حبيب ليام
    </p>
    <p align="center" dir="RTL">
        يا نور السلام
    </p>
    <p align="center" dir="RTL">
        يا بدر التمام
    </p>
    <p align="center" dir="RTL">
        كلامي ما يصيب كلام
    </p>
    <p align="center" dir="RTL">
        يعبر بيه على حبك بالتمام
    </p>
    <p align="center" dir="RTL">
        انت هو ، صافي هو ، بلا تخمام
    </p>
    <p align="center" dir="RTL">
        و كل لكلام زيادة فالحلام
    </p>
    <p align="center" dir="RTL">
        اللي فجهدك عطيه
    </p>
    <p align="center" dir="RTL">
        فطريقك ليه
    </p>
    <p align="center" dir="RTL">
        عاندني و زيد لهيه
    </p>
    <p align="center" dir="RTL">
        يا حبيب الروح ، سلامي ليك و ليه
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566648">الطريق</a>
    </h1>
    <p align="center" dir="RTL">
        الطريق سايرة كيف الواد
    </p>
    <p align="center" dir="RTL">
        والناس حائرة فين تحط لوتاد
    </p>
    <p align="center" dir="RTL">
        فالواد شي تايه شي معتاد
    </p>
    <p align="center" dir="RTL">
        وشي يعاند شي محساد
    </p>
    <p align="center" dir="RTL">
        شي عاجبو حالو شي باغي يخوي لبلاد
    </p>
    <p align="center" dir="RTL">
        شي مفتون بمالو و شي حزين مقتاد
    </p>
    <p align="center" dir="RTL">
        الحوت فيه هايم يشطح و يزيد
    </p>
    <p align="center" dir="RTL">
        و القرش الابيض ولا صعيب زاد
    </p>
    <p align="center" dir="RTL">
        حال الواد ماتلا عاجبني ، وصولو بعاد
    </p>
    <p align="center" dir="RTL">
        والارصاد تخلعني ، تقولي مابقا مقاد
    </p>
    <p align="center" dir="RTL">
        مرا هائج مرة وديع مرا عقبة مرة هواد
    </p>
    <p align="center" dir="RTL">
        صعيب تعول عليه وديرو عماد
    </p>
    <p align="center" dir="RTL">
        .
    </p>
    <p align="center" dir="RTL">
        و انا اللي ليها ليها
    </p>
    <p align="center" dir="RTL">
        و ساقية الواد نمشي ليها
    </p>
    <p align="center" dir="RTL">
        نحط سفينتي و نسبح فيها
    </p>
    <p align="center" dir="RTL">
        و اللي تقالت عليا نرميها
    </p>
    <p align="center" dir="RTL">
        سار المركب و لما يغطيه
    </p>
    <p align="center" dir="RTL">
        رافع رايتي و النور نوريه
    </p>
    <p align="center" dir="RTL">
        و نتلاقا حباب الله فطريقي ليه
    </p>
    <p align="center" dir="RTL">
        نفكر فالتجديفة و اللي فجهدي نعطيه
    </p>
    <p align="center" dir="RTL">
        وصلت للبر و لقيت الجدر
    </p>
    <p align="center" dir="RTL">
        لقيتو در مكنون و عطر من زهر
    </p>
    <p align="center" dir="RTL">
        كلامو موزون و اللي بغيتو حضر
    </p>
    <p align="center" dir="RTL">
        و بديت نقول سعدي بالنظر
    </p>
    <p align="center" dir="RTL">
        ننظم فبهاك هاد لقصيدة
    </p>
    <p align="center" dir="RTL">
        جمالك فتان و حروفك مليحة
    </p>
    <p align="center" dir="RTL">
        وقفتي زماني وطلعات تنهيدة
    </p>
    <p align="center" dir="RTL">
        وردة فعياني و شعرك جريدة
    </p>
    <p align="center" dir="RTL">
        يا محلاك فعياني .. يا محلاك فعياني
    </p>
    <p align="center" dir="RTL">
        سري و أمر زماني
    </p>
    <p align="center" dir="RTL">
        هزيتي بقدري و شاني
    </p>
    <p align="center" dir="RTL">
        ما دمت معايا نلزم مكاني
    </p>
    <p align="center" dir="RTL">
        بسم الله فالبداية و النهاية
    </p>
    <p align="center" dir="RTL">
        بسم الخالق المنان فأرضي و سماية
    </p>
    <p align="center" dir="RTL">
        نعول عليه فكل مكان ضوي و رجاية
    </p>
    <p align="center" dir="RTL">
        نفوض امري لله خالقي و بهاية
    </p>
    <p align="center" dir="RTL">
        <br/>
        <br/>
        ***
    </p>
    <h1 dir="RTL">
        <a name="_Toc85566649">المفتاح</a>
    </h1>
    <p align="center" dir="RTL">
        اللي تريدو بالمحبة تصيبو
    </p>
    <p align="center" dir="RTL">
        العشق و المودة يجمع حبابو
    </p>
    <p align="center" dir="RTL">
        كلام النخوة فطريق عتابو
    </p>
    <p align="center" dir="RTL">
        و ترياق الهيام فشموخ وتادو
    </p>
    <p align="center" dir="RTL">
        سلم امرك و عطي مفاتحك
    </p>
    <p align="center" dir="RTL">
        حب الناس راهم جماعتك
    </p>
    <p align="center" dir="RTL">
        شحال منهم ما يعرف قرايتك
    </p>
    <p align="center" dir="RTL">
        خليها زوينة و الحب ديرو رايتك
    </p>
    <p align="center" dir="RTL">
        يا سائل كيفاش و باش
    </p>
    <p align="center" dir="RTL">
        تأمل آش يصير فالنعاش
    </p>
    <p align="center" dir="RTL">
        واش تخلي جسمك و لا يخليك فراش
    </p>
    <p align="center" dir="RTL">
        نتا السائق لا تكون بهل و قول فالدنيا علاش
    </p>
    <p align="center" dir="RTL">
        علاش يا خيي هاد اللحظة
    </p>
    <p align="center" dir="RTL">
        علاش تسمع و روحك كيف الوردة
    </p>
    <p align="center" dir="RTL">
        علاش الافكار يجيو سحاب و انت تتقدة
    </p>
    <p align="center" dir="RTL">
        سول روحك ، عيط ليها و خلي المودة
    </p>
    <p align="center" dir="RTL">
        الدنيا زوينة بلا قياس
    </p>
    <p align="center" dir="RTL">
        و اللي هوسك بحال الفاس
    </p>
    <p align="center" dir="RTL">
        وهم ينعسك و يجيك فالراس
    </p>
    <p align="center" dir="RTL">
        و زلتي حسبها كاس فضة منقوش من فاس
    </p>
    <p align="center" dir="RTL">
        صقل كلامي و نقيه من الوسواس
    </p>
    <p align="center" dir="RTL">
        فهم لمعاني و قبل هدية من ورد الياس
    </p>
    <p align="center" dir="RTL">
        انت و انا واحد ، جيت نفيقك من النعاس
    </p>
    <p align="center" dir="RTL">
        جيتك مراية توريك نواقصك و نعمر ليك الكاس
    </p>
    <p align="center" dir="RTL">
        شرب من عين عيني
    </p>
    <p align="center" dir="RTL">
        شوف بقلب يبغيني
    </p>
    <p align="center" dir="RTL">
        لا تخلي روحي تخليني
    </p>
    <p align="center" dir="RTL">
        و قربني ليك و سقيني
    </p>
    <p align="center" dir="RTL">
        فطريقو كولشي مسموح
    </p>
    <p align="center" dir="RTL">
        اللي درتيها جمال من الروح
    </p>
    <p align="center" dir="RTL">
        العار لا تخليها و تبكي و تنوح
    </p>
    <p align="center" dir="RTL">
        سير ليها و داوي لجروح
    </p>
    <p align="center" dir="RTL">
        راني نبغيك و بلا جميل
    </p>
    <p align="center" dir="RTL">
        عشقي ليك فات لقياس يا لخليل
    </p>
    <p align="center" dir="RTL">
        نبغيك و نسول فيك فالليل الطويل
    </p>
    <p align="center" dir="RTL">
        و ملي يصبح نكون حداك يا الجميل
    </p>
    <p align="center" dir="RTL">
        ***
        <br/>
        <br/>
    </p>
    <h1 dir="RTL">
        <a name="_Toc85566650">روحي</a>
    </h1>
    <p align="center" dir="RTL">
        واش كلامك يتقادا يا روحي
    </p>
    <p align="center" dir="RTL">
        واش نيل العشق يجف يا محبوبي
    </p>
    <p align="center" dir="RTL">
        النهر الخالد غادي بينا و يمحي دنوبي
    </p>
    <p align="center" dir="RTL">
        و طيور تغرد فوق غصان المودة يا عجوبي
    </p>
    <p align="center" dir="RTL">
        يا روحي
    </p>
    <p align="center" dir="RTL">
        زيدي كلميني و خرجي المكنون
    </p>
    <p align="center" dir="RTL">
        واش انا بحبك مفتون
    </p>
    <p align="center" dir="RTL">
        و هذا شوية من جنون
    </p>
    <p align="center" dir="RTL">
        انا مجنون بيك يا لعيون
    </p>
    <p align="center" dir="RTL">
        سهران الليل نتأمل فالرموش
    </p>
    <p align="center" dir="RTL">
        زينك صافي و حسنك ماشي مغشوش
    </p>
    <p align="center" dir="RTL">
        ما شكماني انا و ياك نبنيو عشوش
    </p>
    <p align="center" dir="RTL">
        و نهيمو فالحب و نعيشو بقروش
    </p>
    <p align="center" dir="RTL">
        هزيت راسي لسمايا بانتلي نجمة و جوج .
    </p>
    <p align="center" dir="RTL">
        أجي شوف معايا راهم فالعتمة صفوف
    </p>
    <p align="center" dir="RTL">
        تاج فراس بهايا و نكتب عليهم حروف
    </p>
    <p align="center" dir="RTL">
        شامخين نسور ما يعرفو قهرة ولا خوف
    </p>
    <p align="center" dir="RTL">
        كلامهم زين و دلالة لكل درويش يشوف
    </p>
    <p align="center" dir="RTL">
        دورة راسي بانلي لوتد مغروس
    </p>
    <p align="center" dir="RTL">
        مصافين عساكرية تقول مبرزين عروس
    </p>
    <p align="center" dir="RTL">
        و الناس فيهم دواو ليا و قالو ساسهم مسوس
    </p>
    <p align="center" dir="RTL">
        خايفين الحية دور بيا و بلادي نبيع بثمن منقوص
    </p>
    <p align="center" dir="RTL">
        يا لايمي ، كون غي سولتي على الود
    </p>
    <p align="center" dir="RTL">
        نعطيك خبار صحيحة و يجيك مني الرد
    </p>
    <p align="center" dir="RTL">
        راه الارض عروس و حبابها دارو عليها سد
    </p>
    <p align="center" dir="RTL">
        هوما سياد هاد البلاد و عزتهم ما ليها حد
    </p>
    <p align="center" dir="RTL">
        ياك قالو بنادم سيد راسو
    </p>
    <p align="center" dir="RTL">
        و بحال والو شي نهار يفيق من نعاسو
    </p>
    <p align="center" dir="RTL">
        مايلالو كون غير داها فهواسو
    </p>
    <p align="center" dir="RTL">
        لا تتسنا لحكيم يقريك سرار ، غير قياسو
    </p>
    <p align="center" dir="RTL">
        <br/>
        ***
    </p>
    <h1 dir="RTL">
        <a name="_Toc85566651">الميزان</a>
    </h1>
    <p align="center" dir="RTL">
        قلبي ينبض بوجودك
    </p>
    <p align="center" dir="RTL">
        يفكرني لا ننسا حضورك
    </p>
    <p align="center" dir="RTL">
        و ناس و غيوان يحكيو حياتك
    </p>
    <p align="center" dir="RTL">
        حب و سلام نقراهم فروايتك
    </p>
    <p align="center" dir="RTL">
        فالدنيا يا خيي
    </p>
    <p align="center" dir="RTL">
        ها الساهي ها لموݣد
    </p>
    <p align="center" dir="RTL">
        ها الغافل ها الموحد
    </p>
    <p align="center" dir="RTL">
        ها الصعيب الجامد
    </p>
    <p align="center" dir="RTL">
        ها اللي محنته كالورد
    </p>
    <p align="center" dir="RTL">
        كولهم فطريقك ، طريقك واحد
    </p>
    <p align="center" dir="RTL">
        تلاقاو حداية فهاد المجمع الساعد
    </p>
    <p align="center" dir="RTL">
        نشوف فيهم سماية و كلمتك يا الصمد
    </p>
    <p align="center" dir="RTL">
        واحد ناشط جاه الفرح السعيد
    </p>
    <p align="center" dir="RTL">
        واحد كئيب جاه القرح و التنهيد
    </p>
    <p align="center" dir="RTL">
        و واحد آخر فعشقك يحكي و يعيد
    </p>
    <p align="center" dir="RTL">
        لا تهمو فرحة ولا حزن و لا قريب و لا بعيد
    </p>
    <p align="center" dir="RTL">
        يفكر فبهاك يا الواحد ، يا المعبود
    </p>
    <p align="center" dir="RTL">
        لزام عليا نتفكر فبهاك
    </p>
    <p align="center" dir="RTL">
        صعيب عليا ما نشوف سماك
    </p>
    <p align="center" dir="RTL">
        أمر قاصح ما نتدبر فنجواك
    </p>
    <p align="center" dir="RTL">
        يا مول الݣاعة و روحي حداك
    </p>
    <p align="center" dir="RTL">
        فهاد الدنيا ، فخلقك الموزون
    </p>
    <p align="center" dir="RTL">
        اللي ما تعجبني
    </p>
    <p align="center" dir="RTL">
        راه هدية تسعدني
    </p>
    <p align="center" dir="RTL">
        واللي ظلمني ، فلحين عطاني
    </p>
    <p align="center" dir="RTL">
        فرصة نسمح و هاد القضية تفرحني
    </p>
    <p align="center" dir="RTL">
        واللي خوفني
    </p>
    <p align="center" dir="RTL">
        راه لزام نحبو و لا يدوخني
    </p>
    <p align="center" dir="RTL">
        يا سيادي و اللي وعدني
    </p>
    <p align="center" dir="RTL">
        ننساه و نديرو فيد الله و يوردني
    </p>
    <p align="center" dir="RTL">
        شوف فيا لا تعضرني
    </p>
    <p align="center" dir="RTL">
        سمع كلامي و لا تحاكمني
    </p>
    <p align="center" dir="RTL">
        ولي حطني فالميزان و عبرني
    </p>
    <p align="center" dir="RTL">
        يجيب الصروف اللي تلزمني
    </p>
    <p align="center" dir="RTL">
        و يكونو من دهب
    </p>
    <p align="center" dir="RTL">
        ولا حجار من أرض العجب
    </p>
    <p align="center" dir="RTL">
        ولا جواهر كريمة بالحسب
    </p>
    <p align="center" dir="RTL">
        الا جاتك صعيبة ، بلاش عليك يا خليل النسب
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566652">عشيق الكمال</a>
    </h1>
    <p align="center" dir="RTL">
        ݣاع البلدان مساجد
    </p>
    <p align="center" dir="RTL">
        ݣاع الحيطان معابد
    </p>
    <p align="center" dir="RTL">
        بين ضلوعي نطيح ساجد
    </p>
    <p align="center" dir="RTL">
        و بين هواسي نكون عابد
    </p>
    <p align="center" dir="RTL">
        قلبي ليه يسبح
    </p>
    <p align="center" dir="RTL">
        و عقلي فحمدو يسبح
    </p>
    <p align="center" dir="RTL">
        سرو لروحي يتوضح
    </p>
    <p align="center" dir="RTL">
        عشقو لناسي يتفضح
    </p>
    <p align="center" dir="RTL">
        يا السامعين ، اللي نبغيه
    </p>
    <p align="center" dir="RTL">
        ربي وحدو عالم بيه
    </p>
    <p align="center" dir="RTL">
        دعوتي ما قلتها
    </p>
    <p align="center" dir="RTL">
        ربي هو يعرفها
    </p>
    <p align="center" dir="RTL">
        يا الله يا سيدي مولاي
    </p>
    <p align="center" dir="RTL">
        يا حبيب الفقرا يا ونيسي
    </p>
    <p align="center" dir="RTL">
        عشقي ليك عجب فيامي
    </p>
    <p align="center" dir="RTL">
        و أنسي بيك جليسي و حلامي
    </p>
    <p align="center" dir="RTL">
        يا ربي انت معايا هنايا
    </p>
    <p align="center" dir="RTL">
        مطلع و عالم بسراري و دايا
    </p>
    <p align="center" dir="RTL">
        ما عرفت ما نݣول و لا نصيغ دعايا
    </p>
    <p align="center" dir="RTL">
        دير اللي بيتي انا ليك و أمرك دوايا
    </p>
    <p align="center" dir="RTL">
        يا سيدي ربي المحمود
    </p>
    <p align="center" dir="RTL">
        يا لعالم كل ميت و مولود
    </p>
    <p align="center" dir="RTL">
        انا روحي ليك تلبي يا الموجود
    </p>
    <p align="center" dir="RTL">
        و قلبي ليك ساير بين الوجود
    </p>
    <p align="center" dir="RTL">
        قولي اش ندير
    </p>
    <p align="center" dir="RTL">
        شيرلي فين نطير
    </p>
    <p align="center" dir="RTL">
        وضحلي فين نحفر البير
    </p>
    <p align="center" dir="RTL">
        عطيني إشارة و أنا نسير
    </p>
    <p align="center" dir="RTL">
        انا خديم يا مول الشي
    </p>
    <p align="center" dir="RTL">
        انا معاك و ماباغي نمشي
    </p>
    <p align="center" dir="RTL">
        قالو هذا حماق و تواشي
    </p>
    <p align="center" dir="RTL">
        لا هادا العشق يا الغاشي
    </p>
    <p align="center" dir="RTL">
        ݣاع الجمال نفرد بيه
    </p>
    <p align="center" dir="RTL">
        كل الدلال فطريقك ليه
    </p>
    <p align="center" dir="RTL">
        الحب و الكمال بين يديه
    </p>
    <p align="center" dir="RTL">
        العشق و لهيام ملي تونس بيه
    </p>
    <p align="center" dir="RTL">
        يا عشيق الدلال يا حبيبي
    </p>
    <p align="center" dir="RTL">
        قلبي ليك يصيح بنار لهيبي
    </p>
    <p align="center" dir="RTL">
        دمي يجري بيك و روحي
    </p>
    <p align="center" dir="RTL">
        و كلي ليك يا مداوي جروحي
    </p>
    <p align="center" dir="RTL">
        نهاري ليك و شعاري
    </p>
    <p align="center" dir="RTL">
        حياتي ليك و قراري
    </p>
    <p align="center" dir="RTL">
        وهبت ذاتي و شواري
    </p>
    <p align="center" dir="RTL">
        ونزيد بلادي و دواري
    </p>
    <p align="center" dir="RTL">
        يا عشيق الكمال
    </p>
    <p align="center" dir="RTL">
        يا حبيب الحسن و الجمال
    </p>
    <p align="center" dir="RTL">
        يا مصدر النور و أصل الأصول
    </p>
    <p align="center" dir="RTL">
        يا منهو حاضر فكل ما يجول
    </p>
    <p align="center" dir="RTL">
        سلام الدوام ليك
    </p>
    <p align="center" dir="RTL">
        و زماني نفنيه عليك
    </p>
    <p align="center" dir="RTL">
        حياتي بين يديك
    </p>
    <p align="center" dir="RTL">
        يا رب الاكوان و ما معاك شريك
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566653">عيساوا</a>
    </h1>
    <p align="center" dir="RTL">
        لا إله إلا هو محلاها فقلبي
    </p>
    <p align="center" dir="RTL">
        لا إله إلا هو تنورليا دربي
    </p>
    <p align="center" dir="RTL">
        لا إله إلا هو وحده تكفي
    </p>
    <p align="center" dir="RTL">
        ياو مولانا الله وحدها توفي
    </p>
    <p align="center" dir="RTL">
        من لامني في حالي
    </p>
    <p align="center" dir="RTL">
        نبيعلو يشري مني
    </p>
    <p align="center" dir="RTL">
        نبيعلو و نسد صواري
    </p>
    <p align="center" dir="RTL">
        و نرݣل عليا داري
    </p>
    <p align="center" dir="RTL">
        نقرات الشمس فسمايا
    </p>
    <p align="center" dir="RTL">
        و لقيت لحبيب معايا
    </p>
    <p align="center" dir="RTL">
        ما تقولي بحال بحال ، فقري و غنايا
    </p>
    <p align="center" dir="RTL">
        ربي موجود فقربي ، ينور طريق بهايا
    </p>
    <p align="center" dir="RTL">
        خليوني مني لله ، هو حسيب فعالي
    </p>
    <p align="center" dir="RTL">
        خليوني مني لله ، هو يعلم بحوالي
    </p>
    <p align="center" dir="RTL">
        يا خليوني مني لله ، هو الموجود فقوالي
    </p>
    <p align="center" dir="RTL">
        يا الله يا ربي مولاي انت اللي تحرك عمالي
    </p>
    <p align="center" dir="RTL">
        خليوني مني لله , حبيبي ، نور عينيا
    </p>
    <p align="center" dir="RTL">
        خليوني مني لله , لا تفهم عليا
    </p>
    <p align="center" dir="RTL">
        حبيبي ، حبيب قلبي , دوايا فهاد الدنيا
    </p>
    <p align="center" dir="RTL">
        خليوني مني لله , ما تعطوني سميا
    </p>
    <p align="center" dir="RTL">
        يا السايل فين الله ، شوف راسك برويا
    </p>
    <p align="center" dir="RTL">
        يا ساير وسط بهاه ، باش تتشوف الدنيا
    </p>
    <p align="center" dir="RTL">
        يا الحاكم تحت سماه ، باش تتفكر فيها
    </p>
    <p align="center" dir="RTL">
        يا العاشق لدنياه ، راه هي ليك و انت ليها
    </p>
    <p align="center" dir="RTL">
        يا القائم و الݣالس ، يا الفائق و الناعس
    </p>
    <p align="center" dir="RTL">
        يا الشفيق و القاسي ، يا المحبوس و الحابس
    </p>
    <p align="center" dir="RTL">
        يا حباب الله في كل مكان ، يا السعيد و التاعس
    </p>
    <p align="center" dir="RTL">
        مال الدنيا ما يغطي لحظة فبهاه ليوم ، غدا ، ولا يامس
    </p>
    <p align="center" dir="RTL">
        نسولكم و جاوبوني
    </p>
    <p align="center" dir="RTL">
        واش نصدق ظنوني
    </p>
    <p align="center" dir="RTL">
        وراه العاطي الله وراه هو ضو عيوني
    </p>
    <p align="center" dir="RTL">
        و نتفكر فملقاه فحوالي و مع ناسي
    </p>
    <p align="center" dir="RTL">
        السوق عامر فقلبي كيف قالو عيساوة
    </p>
    <p align="center" dir="RTL">
        ما يعمرو الا ربي و يسيفط لي باش نداوة
    </p>
    <p align="center" dir="RTL">
        سوق عامر تحت سماه ، فقلبي ناسو خاوة
    </p>
    <p align="center" dir="RTL">
        نطلبو يقرب ملقاه ، و حياتنا تعود حلاوة
    </p>
    <p align="center" dir="RTL">
        عدروني يا ناس العشق
    </p>
    <p align="center" dir="RTL">
        كلامي ليه جاني رزق
    </p>
    <p align="center" dir="RTL">
        و سلامي ليه لحيرتي فرق
    </p>
    <p align="center" dir="RTL">
        دوايا بيه و مرضي لزام يحترق
    </p>
    <p align="center" dir="RTL">
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566654">خاتم الهيام</a>
    </h1>
    <p align="center" dir="RTL">
        نعيدلكم يا حبابي ما طرالي
    </p>
    <p align="center" dir="RTL">
        هادي مني لكم ، أمري و زماني
    </p>
    <p align="center" dir="RTL">
        قصتي مع تاج لملاح سلطاني
    </p>
    <p align="center" dir="RTL">
        نعيدلكم ما جرى بيا فيامي
    </p>
    <p align="center" dir="RTL">
        تاج لملاح زينها واضح للعيان و ضريفة
    </p>
    <p align="center" dir="RTL">
        عارفا اش تدير، علم و خلق بأحسن توليفة
    </p>
    <p align="center" dir="RTL">
        تلاقينا فملقا الطرقان و ضحكات ، بسمة خفيفة
    </p>
    <p align="center" dir="RTL">
        قلتليها يا الزين ، راني مريض و نحتاج عريفة
    </p>
    <p align="center" dir="RTL">
        سولت ناس بلادي قالولي عليك بالشريفة
    </p>
    <p align="center" dir="RTL">
        عارفة علوم القدام و أمر الزمان و عفيفة
    </p>
    <p align="center" dir="RTL">
        و انا علتي فعشقي و هيامي و بنتيلي لطيفة
    </p>
    <p align="center" dir="RTL">
        وانا سلطان زماني و شاد مكاني و فالارض خليفة
    </p>
    <p align="center" dir="RTL">
        قالتلي يا عاشق البها يا من قلبو صافي
    </p>
    <p align="center" dir="RTL">
        عارفاك جايني و تقلب على وصافي
    </p>
    <p align="center" dir="RTL">
        ملي تكلمتي شفت فعينيك نور خافي
    </p>
    <p align="center" dir="RTL">
        لازمو يتصقل بخاتم من زهر او تاج من عطر دافي
    </p>
    <p align="center" dir="RTL">
        جاوبتها ، يا الريم يا سلطانة العشق و البها
    </p>
    <p align="center" dir="RTL">
        أنا حلمت بيك و قلبي لربو دعا
    </p>
    <p align="center" dir="RTL">
        ملقايا بيك ماهو صدفة و عقلي راهو سها
    </p>
    <p align="center" dir="RTL">
        ملي شاف حسنك و دلالك و تاجي ليك سعا
    </p>
    <p align="center" dir="RTL">
        آمري وقولي آش ندير يا تاج الريام
    </p>
    <p align="center" dir="RTL">
        عطيني دوايا باغي نفيق من لحلام
    </p>
    <p align="center" dir="RTL">
        بغيتك معايا ، مرافݣين فساير ليام
    </p>
    <p align="center" dir="RTL">
        حني عليا و سلميلي مفاتح السلام
    </p>
    <p align="center" dir="RTL">
        عطاتني خاتم مرسع بالهيام
    </p>
    <p align="center" dir="RTL">
        و بذهب خالص من لغرام
    </p>
    <p align="center" dir="RTL">
        منقوش بحروف بارزة من الوئام
    </p>
    <p align="center" dir="RTL">
        الود و نور روحو يشع على الدوام
    </p>
    <p align="center" dir="RTL">
        قالتلي يا عشيق صون العهد راه عليك لزام
    </p>
    <p align="center" dir="RTL">
        ولا تنسى الفضل بيناتنا و الحب هزو علام
    </p>
    <p align="center" dir="RTL">
        سرت بين زحام الناس و سلبني لكلام
    </p>
    <p align="center" dir="RTL">
        و دبت فعشق الخاتم اللي جامعنا حكام
    </p>
    <p align="center" dir="RTL">
        فلحظة سهيت و غرقت فبحر التيه
    </p>
    <p align="center" dir="RTL">
        سرحت و تشليت و عيني عماو عليه
    </p>
    <p align="center" dir="RTL">
        دازو يام وانا على هاد الحال و صرت ناسيه
    </p>
    <p align="center" dir="RTL">
        فقت لقيت الخاتم مشا و ندمت لاش نخليه
    </p>
    <p align="center" dir="RTL">
        سولت الناس الجالسة واش شفتو خاتم الهيام
    </p>
    <p align="center" dir="RTL">
        شافو فيا و ما ردو سلام
    </p>
    <p align="center" dir="RTL">
        دمعات عينيا و قطعت الكلام
    </p>
    <p align="center" dir="RTL">
        و حلفت لا نتكلم حتى نصيبو
    </p>
    <p align="center" dir="RTL">
        و لا نموت من غيرو دميم
    </p>
    <p align="center" dir="RTL">
        سرت فالطرقان ونشوف فمتاجر الهيام
    </p>
    <p align="center" dir="RTL">
        لا نتكلم و لا نرد سلام
    </p>
    <p align="center" dir="RTL">
        ما ناكل و لا نشرب بالتمام
    </p>
    <p align="center" dir="RTL">
        و حسيت بالقنط و لغبينة فأرض الغرام
    </p>
    <p align="center" dir="RTL">
        و على غفلا شفتو يكلم الناس على ما جرالو
    </p>
    <p align="center" dir="RTL">
        و كيفاش لعشيق نساه و يحكي سرارو
    </p>
    <p align="center" dir="RTL">
        و قصضتو بلا تخمام قلتلو
    </p>
    <p align="center" dir="RTL">
        على سلامتك و ملقاك حسن و الفرحة تامة
    </p>
    <p align="center" dir="RTL">
        قال الخاتم سمعو يا هاد الناس انا مبري منو
    </p>
    <p align="center" dir="RTL">
        لا يكلمني و لا نكلمو
    </p>
    <p align="center" dir="RTL">
        خلاني و تاه و ليوم فكر و ندم على فعلو
    </p>
    <p align="center" dir="RTL">
        ما عندي ما ندير بيه راني قطعة سمو
    </p>
    <p align="center" dir="RTL">
        قلتلو يا خاتم موصون
    </p>
    <p align="center" dir="RTL">
        ربي عالم ما فقلبي غي صفا
    </p>
    <p align="center" dir="RTL">
        و هواك لازم و عارف آش دير الخفة
    </p>
    <p align="center" dir="RTL">
        حبك لازم و هيامي ليك اوفا
    </p>
    <p align="center" dir="RTL">
        فكر وقال الله يسامح
    </p>
    <p align="center" dir="RTL">
        انت عيان ونعدرك كنتي سارح
    </p>
    <p align="center" dir="RTL">
        اللي شاف لعيان لازم يرجع ناجح
    </p>
    <p align="center" dir="RTL">
        زيد لقدام راني نبغيك تكون فارح
    </p>
    <p align="center" dir="RTL">
        وتجمع شملي بتاج لملاح سلطاني
    </p>
    <p align="center" dir="RTL">
        حمامة فايامها و كنت فأمري همام تاني
    </p>
    <p align="center" dir="RTL">
        و لوفى جمعنا و غرام يجول بلداني
    </p>
    <p align="center" dir="RTL">
        و حمدنا الله و شكرناه على زماني
    </p>
    <p align="center" dir="RTL">
        <br/>
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566655">التناغم</a>
    </h1>
    <p align="center" dir="RTL">
        نجوم فالسما تنادي
    </p>
    <p align="center" dir="RTL">
        و غيام تسمع تنهادي
    </p>
    <p align="center" dir="RTL">
        طيور بصوتها الشادي
    </p>
    <p align="center" dir="RTL">
        هيا غاديا و انا غادي
    </p>
    <p align="center" dir="RTL">
        مواج تسبح بشوية
    </p>
    <p align="center" dir="RTL">
        الريم تدوي بروية
    </p>
    <p align="center" dir="RTL">
        و أشجار تظلل علية
    </p>
    <p align="center" dir="RTL">
        صياح بعيد يتسمع لية
    </p>
    <p align="center" dir="RTL">
        مراكب سايرة
    </p>
    <p align="center" dir="RTL">
        وناس حائرة
    </p>
    <p align="center" dir="RTL">
        و همومها دائرة
    </p>
    <p align="center" dir="RTL">
        ما تعرف رحمة
    </p>
    <p align="center" dir="RTL">
        شي مظلوم شي ظالم
    </p>
    <p align="center" dir="RTL">
        شي يسامح شي يتألم
    </p>
    <p align="center" dir="RTL">
        و شي شامخ يتأمل فليام
    </p>
    <p align="center" dir="RTL">
        نسر عالي ما هموه لعوام
    </p>
    <p align="center" dir="RTL">
        مولى راسو
    </p>
    <p align="center" dir="RTL">
        سيد فقياسو
    </p>
    <p align="center" dir="RTL">
        تقيل فݣلاسو
    </p>
    <p align="center" dir="RTL">
        ونسا هواسو
    </p>
    <p align="center" dir="RTL">
        يحكي اللحظة
    </p>
    <p align="center" dir="RTL">
        و ما يهمو غدا
    </p>
    <p align="center" dir="RTL">
        نسا لبارح وباش تغدا
    </p>
    <p align="center" dir="RTL">
        يتفكر فخلق الله ولا يتعدا
    </p>
    <p align="center" dir="RTL">
        كولشي وهم ،
    </p>
    <p align="center" dir="RTL">
        علاش هنايا
    </p>
    <p align="center" dir="RTL">
        و علاش حنايا
    </p>
    <p align="center" dir="RTL">
        اش جابنا و علاش جينا
    </p>
    <p align="center" dir="RTL">
        شكون يمرضنا و يداوينا
    </p>
    <p align="center" dir="RTL">
        شكون يعلمنا و بقرينا
    </p>
    <p align="center" dir="RTL">
        شكون يقربنا و يبعدنا
    </p>
    <p align="center" dir="RTL">
        شكون يفيقنا و يسهرنا
    </p>
    <p align="center" dir="RTL">
        نجاوبك بجوج كلمات
    </p>
    <p align="center" dir="RTL">
        شوف قدامك ، سالات
    </p>
    <p align="center" dir="RTL">
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566656">أنا مول لبلاد</a>
    </h1>
    <p align="center" dir="RTL">
        قالو مول لبلاد هز حوايجو و باع
    </p>
    <p align="center" dir="RTL">
        خلا ولادو و سمح فمرتو و ماع
    </p>
    <p align="center" dir="RTL">
        فسد فالبلاد و دار لبسالات ݣاع
    </p>
    <p align="center" dir="RTL">
        يا انا مول لبلاد ؟
    </p>
    <p align="center" dir="RTL">
        ݣلبت بين صوالحي و اوراقي
    </p>
    <p align="center" dir="RTL">
        فتشت وسط دفاتري و الزناقي
    </p>
    <p align="center" dir="RTL">
        سبحت داخل دروبي و اعماقي
    </p>
    <p align="center" dir="RTL">
        نعيد حساب وتشكيل اموري
    </p>
    <p align="center" dir="RTL">
        إندهشت بزاف و سقط قناعي
    </p>
    <p align="center" dir="RTL">
        فجأتا توضحة صورتي و أموري
    </p>
    <p align="center" dir="RTL">
        انا ماشي أنا اللي قدامي ، قدامي صوري
    </p>
    <p align="center" dir="RTL">
        و تخبيت فرواقي و انكرت عشيري
    </p>
    <p align="center" dir="RTL">
        قناع فوق قناعي
    </p>
    <p align="center" dir="RTL">
        فوقو ثاني
    </p>
    <p align="center" dir="RTL">
        و زيد بلا حساب يسالي
    </p>
    <p align="center" dir="RTL">
        قناع نعيش بيه و ندوز يامي
    </p>
    <p align="center" dir="RTL">
        و قناع نشوف بيه حبيب زماني
    </p>
    <p align="center" dir="RTL">
        وقناع نتسوق بيه فساير يامي
    </p>
    <p align="center" dir="RTL">
        قناع لديني
    </p>
    <p align="center" dir="RTL">
        قناع لحبابي
    </p>
    <p align="center" dir="RTL">
        قناع لصحابي
    </p>
    <p align="center" dir="RTL">
        و آخر لعدياني
    </p>
    <p align="center" dir="RTL">
        شكون أنا فزماني
    </p>
    <p align="center" dir="RTL">
        شكون نكون يا خواني
    </p>
    <p align="center" dir="RTL">
        رشدوني لله رشدوني
    </p>
    <p align="center" dir="RTL">
        دلوني شكون نكون و عدروني
    </p>
    <p align="center" dir="RTL">
        قناع يديني و قناع يخليني
    </p>
    <p align="center" dir="RTL">
        قناع يوريني و قناع يجليني
    </p>
    <p align="center" dir="RTL">
        واش انا دا و لا داك
    </p>
    <p align="center" dir="RTL">
        واش انا بعيد ولا حداك
    </p>
    <p align="center" dir="RTL">
        سمع لروحك لوح قناعك
    </p>
    <p align="center" dir="RTL">
        سمع لصوتك شوف سماك
    </p>
    <p align="center" dir="RTL">
        روحك ما ليها قناع
    </p>
    <p align="center" dir="RTL">
        و صوتها بين لمواج داع
    </p>
    <p align="center" dir="RTL">
        قربها ونيسك و أمرها بلا صداع
    </p>
    <p align="center" dir="RTL">
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566657">عين لوح</a>
    </h1>
    <p align="center" dir="RTL">
        يامس بالليل تلاقيت عشيقي
    </p>
    <p align="center" dir="RTL">
        حكالي قصة و أمر عجيب راقي
    </p>
    <p align="center" dir="RTL">
        عاودها برقة و داني على قد حماقي
    </p>
    <p align="center" dir="RTL">
        حكاية جوج عيون تلاقاو فسواقي
    </p>
    <p align="center" dir="RTL">
        الأولة حالها مفهوم و تدمع بحور
    </p>
    <p align="center" dir="RTL">
        حزينة مسكينة و تبكي على الزهور
    </p>
    <p align="center" dir="RTL">
        شداتها لغبينة ، و فاتتها السفينة و كانت اللور
    </p>
    <p align="center" dir="RTL">
        دواها صعيب خاصو الصبر لحين العبور
    </p>
    <p align="center" dir="RTL">
        واقفة فساحة السوق تسقسي على بخور
    </p>
    <p align="center" dir="RTL">
        بكاية نواحة حالها ما هو معدور
    </p>
    <p align="center" dir="RTL">
        لابسا إيزارها و تطلب البراح باش يدور
    </p>
    <p align="center" dir="RTL">
        يحكي خبارها و تفضح المستور
    </p>
    <p align="center" dir="RTL">
        لا إله إلا الله يا حباب الله
    </p>
    <p align="center" dir="RTL">
        تنعلمو البياعة السواقة فأربعة العين
    </p>
    <p align="center" dir="RTL">
        باللي هاد العين ما تلات بغات عوين
    </p>
    <p align="center" dir="RTL">
        و اللي قرب منها راها تتبرا فالحين
    </p>
    <p align="center" dir="RTL">
        جا القائد و لمقدمية و معاهم لخليفة و ناس الباشوية
    </p>
    <p align="center" dir="RTL">
        قالو أمر العين خرج على سوق الاثنين و الثلاث و ݣاع مجموعين
    </p>
    <p align="center" dir="RTL">
        نقزات العين قالت يا هاد الناس ليوم لاربع آش جاب لتنين
    </p>
    <p align="center" dir="RTL">
        وانا فراس الجبل خويو و سيرو للبقرية نهار تنين
    </p>
    <p align="center" dir="RTL">
        كيفاش ندير باش نصبر و نوبتكم تحين
    </p>
    <p align="center" dir="RTL">
        جمعو عليا شطايطكم و كلها يقلب على بلاصة ، يالله كاملين
    </p>
    <p align="center" dir="RTL">
        عاودو تعازيلة ، و كلها و نوبتو فشربة من العين
    </p>
    <p align="center" dir="RTL">
        ناضو السواقة
    </p>
    <p align="center" dir="RTL">
        شي هاز حمارو
    </p>
    <p align="center" dir="RTL">
        شي هاز وتد
    </p>
    <p align="center" dir="RTL">
        شي هاز ولادو
    </p>
    <p align="center" dir="RTL">
        شي ماتلا بغا يݣعد
    </p>
    <p align="center" dir="RTL">
        مشا عشيقي معا السواقة و وصلو تومليلين
    </p>
    <p align="center" dir="RTL">
        الدنيا وطية وحدة ، و الناس جاهم السوق حزين
    </p>
    <p align="center" dir="RTL">
        فرشو و هزو لݣياطن و توكلوا على الله لعوين
    </p>
    <p align="center" dir="RTL">
        و بقات العين وحيدة فساير ليام فسوق لاربع د عين لوح
    </p>
    <p align="center" dir="RTL">
        ملي تدخل للسوق خاصك تولي مع السواقة
    </p>
    <p align="center" dir="RTL">
        <br/>
        <br/>
        <br/>
        <br/>
        ***
        <br/>
        <br/>
        <br/>
        <br/>
        <br/>
    </p>
    <h1 dir="RTL">
        <a name="_Toc85566658">على شانك</a>
    </h1>
    <p align="center" dir="RTL">
        على شان ضحكة من ديك الوريدة
    </p>
    <p align="center" dir="RTL">
        نقطع صحاري و حجر وتلال
    </p>
    <p align="center" dir="RTL">
        ملقايا بيها هو يوم سعدي و هنايا
    </p>
    <p align="center" dir="RTL">
        وقفتها ثابتة تدوب لجبال
    </p>
    <p align="center" dir="RTL">
        رقصتها مواج وشطئان تفوح بالدلالة
    </p>
    <p align="center" dir="RTL">
        نظرة منها تحيي فيا عشق و جمال
    </p>
    <p align="center" dir="RTL">
        يا اللي يعرف وردتي العتيقة
    </p>
    <p align="center" dir="RTL">
        قولي عافاك و حكيلي ، قصتها حلال
    </p>
    <p align="center" dir="RTL">
        لله عليك بلغ رسالتي ليها فوريقة
    </p>
    <p align="center" dir="RTL">
        زيد حكي و قولي يا مرسول واش ملقاها محال
    </p>
    <p align="center" dir="RTL">
        وردة فسماية تخيلتها فجناني، حداية
    </p>
    <p align="center" dir="RTL">
        تضوي يامي ، و عطرها فقصري هلال
    </p>
    <p align="center" dir="RTL">
        هدوئك يقريوه فالمدارس العتيقة
    </p>
    <p align="center" dir="RTL">
        وراق خريفك جمعوه العشاق فالسلال
    </p>
    <p align="center" dir="RTL">
        لمسة منك توب من مليفة
    </p>
    <p align="center" dir="RTL">
        و سرك داع وجال بين القوال
    </p>
    <p align="center" dir="RTL">
        نتي هنا الحاكمة انتي الخليفة
    </p>
    <p align="center" dir="RTL">
        مازال ما لقيتك و مازلني جوال
    </p>
    <p align="center" dir="RTL">
        دزت التلت الخالي و كملة بالارض المعمورة
    </p>
    <p align="center" dir="RTL">
        ما نكل و لا نمل لازم نصيبك يا وردة الدلال
    </p>
    <p align="center" dir="RTL">
        زدت و كملت البلدان ، ما خليت حتى قنت
    </p>
    <p align="center" dir="RTL">
        و فنى جهدي و سلمة امري لمول الجلال
    </p>
    <p align="center" dir="RTL">
        فوضت امري، تسالاولي و همت
    </p>
    <p align="center" dir="RTL">
        و فسهوة مني بديت نتأمل فالحال
    </p>
    <p align="center" dir="RTL">
        و ظهرتيلي وسط العتمة
    </p>
    <p align="center" dir="RTL">
        لقيتك فقلبي ، وسط قلبي تضوي المجال
    </p>
    <p align="center" dir="RTL">
        خرجتيلي بحال الحلمة
    </p>
    <p align="center" dir="RTL">
        جاني أمر عجيب ، غريب يتقال
    </p>
    <p align="center" dir="RTL">
        نورتي يامي و خرجتيني من الزحمة
    </p>
    <p align="center" dir="RTL">
        وردة وسط مني ، هادشي موحال
    </p>
    <p align="center" dir="RTL">
        نسيت اللي دوزتو و باللي الطريق بعيدة
    </p>
    <p align="center" dir="RTL">
        وملي كلمتيني ، راه العجب تقال
    </p>
    <p align="center" dir="RTL">
        حسيت بجمالك و سلبني دلالك يا الوريدة
    </p>
    <p align="center" dir="RTL">
        و قربتيلي ، لقيتك فقلبي من الكمال
    </p>
    <p align="center" dir="RTL">
        لقيتك وردة برية
    </p>
    <p align="center" dir="RTL">
        ملي نقول شديتك تمشي علية
    </p>
    <p align="center" dir="RTL">
        والا مشيتي نكون شديتك بيدية
    </p>
    <p align="center" dir="RTL">
        ويلا هربت عليك تتبعيني و تكوني وسط عنيا
    </p>
    <p align="center" dir="RTL">
        يا كمال الروح يا وردة الجمال أ اللي
    </p>
    <p align="center" dir="RTL">
        فبهاك قطعت بحور و بحور و جلت الشطئان يا اللي
    </p>
    <p align="center" dir="RTL">
        عطاني لعيان و رزقني الصبر على الزمان خاللي
    </p>
    <p align="center" dir="RTL">
        صوت الناي يرشدني و العازف ، سارح القطيع يقولي
    </p>
    <p align="center" dir="RTL">
        كان و يكون و كاين الحب و المثيم المجنون
    </p>
    <p align="center" dir="RTL">
        فعشقك يا وردة ما منك زوج فهاد الارض، نون
    </p>
    <p align="center" dir="RTL">
        سلبتيني بحكمتك و سحروني دوك لعيون
    </p>
    <p align="center" dir="RTL">
        وانا وحيد نفكر فيك و نقول وقتاش يكون
    </p>
    <p align="center" dir="RTL">
        يا السامع لقصيدتي
    </p>
    <p align="center" dir="RTL">
        راها ما تتكلم على خليلتي
    </p>
    <p align="center" dir="RTL">
        انا نكلم روحي هي وريدتي
    </p>
    <p align="center" dir="RTL">
        ونرجا الله يجمعني بحبيبتي
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566659">الغول الحبيب</a>
    </h1>
    <p align="center" dir="RTL">
        جاني الغول فصورة المرسول بخبار مهبول
    </p>
    <p align="center" dir="RTL">
        جاني و يقول راه وصل الغول
    </p>
    <p align="center" dir="RTL">
        قالي حضي راسك وعنداك تݣول
    </p>
    <p align="center" dir="RTL">
        جيتك بخبار صحيحة و رسلني مولاك المسؤول
    </p>
    <p align="center" dir="RTL">
        قالي انت طفل صغير خاصو و خاصو يبرك
    </p>
    <p align="center" dir="RTL">
        قالي انت علة فبلادك و انت سباب مرضك لا تتحرك
    </p>
    <p align="center" dir="RTL">
        و زادني فالخبار و وصل ليا لسرار وقالي واش فراسك
    </p>
    <p align="center" dir="RTL">
        باللي الغول يجول و يسلب لعقول و يزيدك هواسك
    </p>
    <p align="center" dir="RTL">
        و قالي هادي اللي ما عجباتك فيا
    </p>
    <p align="center" dir="RTL">
        غير صبر خليها عليا
    </p>
    <p align="center" dir="RTL">
        ماتقول والو نديرها بشوية
    </p>
    <p align="center" dir="RTL">
        نلهيك باللعوب و نزيد ليك لكدوب المخفية
    </p>
    <p align="center" dir="RTL">
        قلت ليه بانولي شلاقمك ملوية
    </p>
    <p align="center" dir="RTL">
        وبنتيلي حكيم و لا تتبهلل علية
    </p>
    <p align="center" dir="RTL">
        أجي قول ليا يا صديق القرنية
    </p>
    <p align="center" dir="RTL">
        آش خبار الغول و آش دار لية
    </p>
    <p align="center" dir="RTL">
        قالي راه الغول يتآمر
    </p>
    <p align="center" dir="RTL">
        جاب معارفو و يحضر
    </p>
    <p align="center" dir="RTL">
        من بلادك يجليك و يطردك
    </p>
    <p align="center" dir="RTL">
        حضي ورد بالك و لا تخاطر
    </p>
    <p align="center" dir="RTL">
        راه الغول سنانو كبار
    </p>
    <p align="center" dir="RTL">
        راه الغول دفارو كثار
    </p>
    <p align="center" dir="RTL">
        فم الغول قد الغار
    </p>
    <p align="center" dir="RTL">
        يديرك فخنشة ويريب الدار
    </p>
    <p align="center" dir="RTL">
        قلت ليه راه الغول أمرو معروف
    </p>
    <p align="center" dir="RTL">
        هو خليلي و من عشقو عييت نشوف
    </p>
    <p align="center" dir="RTL">
        راني ندوي معاه بلا خوف
    </p>
    <p align="center" dir="RTL">
        لا نعاتبو صداقتو كلام و حروف
    </p>
    <p align="center" dir="RTL">
        بدا لغول يشوف فيا
    </p>
    <p align="center" dir="RTL">
        حط عينيه فعينيا
    </p>
    <p align="center" dir="RTL">
        قالي بشوق سمح ليا
    </p>
    <p align="center" dir="RTL">
        و بدا يبكي و سمع ليا
    </p>
    <p align="center" dir="RTL">
        يا لغول اللي راك تجول
    </p>
    <p align="center" dir="RTL">
        خاويني و قول اللي بيت تقول
    </p>
    <p align="center" dir="RTL">
        بغيني نبغيك و لا تكون مدلول
    </p>
    <p align="center" dir="RTL">
        راك اللي درتيها ديالي وديالك يا المهبول
    </p>
    <p align="center" dir="RTL">
        و هو ينقز من المصرية
    </p>
    <p align="center" dir="RTL">
        جا حداية و تأمل فيا
    </p>
    <p align="center" dir="RTL">
        و من داك نهار ولينا خاوة
    </p>
    <p align="center" dir="RTL">
        حباب مرافݣين من صباح للعشية
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566660">الخوف</a>
    </h1>
    <p align="center" dir="RTL">
        الخوف يسلبني
    </p>
    <p align="center" dir="RTL">
        و فأمري يحيرني
    </p>
    <p align="center" dir="RTL">
        لا الزمان يغدرني
    </p>
    <p align="center" dir="RTL">
        و لا حد يعدرني
    </p>
    <p align="center" dir="RTL">
        الخوف علتي
    </p>
    <p align="center" dir="RTL">
        و سباب نزعتي
    </p>
    <p align="center" dir="RTL">
        يكفس جرتي
    </p>
    <p align="center" dir="RTL">
        و يزيد زلتي
    </p>
    <p align="center" dir="RTL">
        يا الله يا مول الجود
    </p>
    <p align="center" dir="RTL">
        انت وحدك موجود
    </p>
    <p align="center" dir="RTL">
        نخاف من اللحود
    </p>
    <p align="center" dir="RTL">
        و نزيد نطلبك يا المعبود
    </p>
    <p align="center" dir="RTL">
        لا تجعلني من لمغابين
    </p>
    <p align="center" dir="RTL">
        مليني فرحة ولا نكون حزين
    </p>
    <p align="center" dir="RTL">
        جعل حبي ليك مثين
    </p>
    <p align="center" dir="RTL">
        واللي نسيتها فكرني فالحين
    </p>
    <p align="center" dir="RTL">
        داويلي علايلي و فكلي وحايلي
    </p>
    <p align="center" dir="RTL">
        وجهلي فعايلي و غفلي زلايلي
    </p>
    <p align="center" dir="RTL">
        فك جرتي و نسيني فحصرتي
    </p>
    <p align="center" dir="RTL">
        يا مول الأمر بالجملة ، فك حصلتي
    </p>
    <p align="center" dir="RTL">
        ونزع الخوف من نفسي التايهة
    </p>
    <p align="center" dir="RTL">
        ولاقيني بروحي الهايمة
    </p>
    <p align="center" dir="RTL">
        وجعلنا واحد فملكك بمحبة دايمة
    </p>
    <p align="center" dir="RTL">
        ويعم السلام أرضك السالمة
    </p>
    <p align="center" dir="RTL">
        يا اللي وحلتيها فكها
    </p>
    <p align="center" dir="RTL">
        انت اللي تحركها
    </p>
    <p align="center" dir="RTL">
        و بأمرك تحلها
    </p>
    <p align="center" dir="RTL">
        شانك عظيم يا مول البها
    </p>
    <p align="center" dir="RTL">
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566661">الله</a>
    </h1>
    <p align="center" dir="RTL">
        صوتك سمعتو وسط بلادي
    </p>
    <p align="center" dir="RTL">
        و حريق فجسمي كان ينادي
    </p>
    <p align="center" dir="RTL">
        ألم عظيم للحظة رجعني
    </p>
    <p align="center" dir="RTL">
        و شوق وحنين للي بدعني
    </p>
    <p align="center" dir="RTL">
        جسمي ݣالس ينوح و يراجع فالظنون
    </p>
    <p align="center" dir="RTL">
        و فالسنين اللي دازو نهيم فبحري مفتون
    </p>
    <p align="center" dir="RTL">
        نبكي لفراق و باغي نرجع و مشتاق للعيون
    </p>
    <p align="center" dir="RTL">
        سهران الليل وحيد نتأمل فالسر المكنون
    </p>
    <p align="center" dir="RTL">
        كيف ندير باش نلقاك و أنت حدايا
    </p>
    <p align="center" dir="RTL">
        قولي آش نعمل يا خالق سمايا
    </p>
    <p align="center" dir="RTL">
        بغيت نشوف و بصيرتي تكون معايا
    </p>
    <p align="center" dir="RTL">
        بغيت نسمع يا محبوبي أنغام عود مايا
    </p>
    <p align="center" dir="RTL">
        حالي حيرني ما بين فرح و خصام
    </p>
    <p align="center" dir="RTL">
        و امري سهرني و المحبة ليك لزام
    </p>
    <p align="center" dir="RTL">
        فوقتي عدرني و لحساب عندك تمام
    </p>
    <p align="center" dir="RTL">
        حالي ماهو بيدي يا عشيق السلام
    </p>
    <p align="center" dir="RTL">
        راني عاتبت حبيبي و تهمتو بالغدر
    </p>
    <p align="center" dir="RTL">
        ما نعرف كيفاش وليت فيامي نحدر
    </p>
    <p align="center" dir="RTL">
        و وسواسي طغا عليا و عمالي البصر
    </p>
    <p align="center" dir="RTL">
        يا حبيبي ما عليك غير تعدرني و تزيد فالصبر
    </p>
    <p align="center" dir="RTL">
        لا تلومني على طريق الغرام
    </p>
    <p align="center" dir="RTL">
        لا تقتل فيا حمام السلام
    </p>
    <p align="center" dir="RTL">
        كون حليم بيا فساير ليام
    </p>
    <p align="center" dir="RTL">
        حن وشفق عليا يا عشير الدوام
    </p>
    <p align="center" dir="RTL">
        المحبة اللي تجمعنا ما ليها حدود
    </p>
    <p align="center" dir="RTL">
        السلام اللي متاوينا لازملو يعود
    </p>
    <p align="center" dir="RTL">
        الوضوح و صفى الروح فطريق المعبود
    </p>
    <p align="center" dir="RTL">
        راحة النفس يا لحبيب عطرها موجود
    </p>
    <p align="center" dir="RTL">
        كلامك يا حبيبي سعادة و هناء
    </p>
    <p align="center" dir="RTL">
        انت فحياتي حاضر هنا و تما
    </p>
    <p align="center" dir="RTL">
        راني نستغفر حتى تمطر السما
    </p>
    <p align="center" dir="RTL">
        وفعششقك نتدكر وليك حبي وفا
    </p>
    <p align="center" dir="RTL">
        يا محنة جامعنا
    </p>
    <p align="center" dir="RTL">
        يا نجمة فسمانا
    </p>
    <p align="center" dir="RTL">
        يا وردة ويانا
    </p>
    <p align="center" dir="RTL">
        يا حبيبنا و بهانا
    </p>
    <p align="center" dir="RTL">
        كون لينا زاد و عوين
    </p>
    <p align="center" dir="RTL">
        رحم ضعفنا و بينا حنين
    </p>
    <p align="center" dir="RTL">
        ستر عيوبنا و لا تجعلني حزين
    </p>
    <p align="center" dir="RTL">
        آلف بين قلوبنا يا من أمرو مثين
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566662">رحا ولا زيتونة</a>
    </h1>
    <p align="center" dir="RTL">
        واش رحا ولا زيتونة
    </p>
    <p align="center" dir="RTL">
        واش تكون طاحن ولا مطحون أخونة
    </p>
    <p align="center" dir="RTL">
        ولا تبغي الفلاح يدير بيك المونة
    </p>
    <p align="center" dir="RTL">
        يا ودي
    </p>
    <p align="center" dir="RTL">
        لا تكون مظلوم مدلول لا تكون ظالم تتعالا
    </p>
    <p align="center" dir="RTL">
        لا تكون رحا لا تكون زيتونة مدبالة
    </p>
    <p align="center" dir="RTL">
        و لا تكون منقد تقلب على البطولة ، أجي تعالى
    </p>
    <p align="center" dir="RTL">
        سوى هادي ولاهادي خليك ديما غادي
    </p>
    <p align="center" dir="RTL">
        وشوف نفسك و سمع روحك منين تنادي
    </p>
    <p align="center" dir="RTL">
        همي راسي و هواسي و نسمع تنهادي
    </p>
    <p align="center" dir="RTL">
        يا ودي ، آه يااا ودي
    </p>
    <p align="center" dir="RTL">
        صفي علاقتك مع روحك
    </p>
    <p align="center" dir="RTL">
        عطف عليها و داوي جروحك
    </p>
    <p align="center" dir="RTL">
        لا تمشي و تخليها و السفينة تلوحك
    </p>
    <p align="center" dir="RTL">
        يا رحا تدور فوق لحجر المصقول
    </p>
    <p align="center" dir="RTL">
        يا مجدوب يقلب على شهد النحل المعسول
    </p>
    <p align="center" dir="RTL">
        يا فيافي نفسي سمعي لاش نقول
    </p>
    <p align="center" dir="RTL">
        انتي لبحر و السفينة
    </p>
    <p align="center" dir="RTL">
        نتي حبة فهاد لمدينة
    </p>
    <p align="center" dir="RTL">
        نتي لمدينة فهاد الحبة لمثينة
    </p>
    <p align="center" dir="RTL">
        لا فرق بيناتنا حنا واحد
    </p>
    <p align="center" dir="RTL">
        لا فرق بيناتنا الخالق واحد
    </p>
    <p align="center" dir="RTL">
        ندوزو حياتنا و نلقاو السعد
    </p>
    <p align="center" dir="RTL">
        لبس قياسك يا لحبيب و تعالى
    </p>
    <p align="center" dir="RTL">
        ولا تحݣرنيشي الا لبست دربالة
    </p>
    <p align="center" dir="RTL">
        شوف فعيني ضوو دلالة
    </p>
    <p align="center" dir="RTL">
        يا ضو عياني يا المعشوق
    </p>
    <p align="center" dir="RTL">
        يا نجمة فزماني يا الترياق
    </p>
    <p align="center" dir="RTL">
        يا حب زماني يا الرزاق
        <br/>
        <br/>
    </p>
    <p align="center" dir="RTL">
        يا سجلماسة يا المنسية
    </p>
    <p align="center" dir="RTL">
        نورك مازال يفوج علية
    </p>
    <p align="center" dir="RTL">
        نتي نجمة فهاد العتمة
    </p>
    <p align="center" dir="RTL">
        ونار اللهيب ما تحرق فيك كلمة
    </p>
    <p align="center" dir="RTL">
        سلامي لأهلك فينما كانو
    </p>
    <p align="center" dir="RTL">
        خباركو ݣبالة اجيو تعالو
    </p>
    <p align="center" dir="RTL">
        سلام لكم بالݣفاف و عشق ماكاين بحالو
    </p>
    <p align="center" dir="RTL">
        تفرقنا فݣاع الاطراف و النخل دبالو
    </p>
    <p align="center" dir="RTL">
        فينو ذكار بلادكم
    </p>
    <p align="center" dir="RTL">
        نسيتو وجليتو ولادكم
    </p>
    <p align="center" dir="RTL">
        وماكم قطعتوه بحالكم
    </p>
    <p align="center" dir="RTL">
        النزعة طغاة فبالكم
    </p>
    <p align="center" dir="RTL">
        حنى زيتونة عجباتها الطاحونة
    </p>
    <p align="center" dir="RTL">
        لا تنسوا الرحمة بناتكم موصونة
    </p>
    <p align="center" dir="RTL">
        و لعجب و الحكمة راها مدفونة
    </p>
    <p align="center" dir="RTL">
        بالسيف تجف الارض
    </p>
    <p align="center" dir="RTL">
        بسيف يكثر المرض
    </p>
    <p align="center" dir="RTL">
        لزام يقل العرض
    </p>
    <p align="center" dir="RTL">
        وحنا لا رحمة ولا شفقة
    </p>
    <p align="center" dir="RTL">
        في أيام المودة و الصدقة
    </p>
    <p align="center" dir="RTL">
        فين الاخوة و اللي ديالك ديالي بلا جميل
    </p>
    <p align="center" dir="RTL">
        فين يام كولشي سيد و حتى واحد ما دليل
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566663">كلمة كيف الما</a>
    </h1>
    <p align="center" dir="RTL">
        الكلمة عندك بحال لما
    </p>
    <p align="center" dir="RTL">
        خيال و طاح من السما
    </p>
    <p align="center" dir="RTL">
        صعيب تيق فيها وتكون عما
    </p>
    <p align="center" dir="RTL">
        اللي عاهد و فا
    </p>
    <p align="center" dir="RTL">
        ولا بلاش عليك من الخفا
    </p>
    <p align="center" dir="RTL">
        يا صاح راك واعدتني و خلفت
    </p>
    <p align="center" dir="RTL">
        كنت نظنك وفي لكن راك تلفت
    </p>
    <p align="center" dir="RTL">
        العشرا بعتيها و العهد نكست
    </p>
    <p align="center" dir="RTL">
        كون غير ما قلتيها و نݣول فلست
    </p>
    <p align="center" dir="RTL">
        راه روحي نعطيها كون غير ݣلست
    </p>
    <p align="center" dir="RTL">
        نشوف فيك وجه الله
    </p>
    <p align="center" dir="RTL">
        و نرجى بسماحك نلقاه
    </p>
    <p align="center" dir="RTL">
        و نعضرك و نقول لعله
    </p>
    <p align="center" dir="RTL">
        يكون غلط و نساه
    </p>
    <p align="center" dir="RTL">
        حنا خاوة تحت سماه
    </p>
    <p align="center" dir="RTL">
        لا تقول كلام الزور
    </p>
    <p align="center" dir="RTL">
        ولا تسعى فالارض فساد ، تهلك المعمور
    </p>
    <p align="center" dir="RTL">
        تقول الكلمة و تدور
    </p>
    <p align="center" dir="RTL">
        راه طريق الحيلة بحور
    </p>
    <p align="center" dir="RTL">
        بحور من لوحل يدي لعمر
    </p>
    <p align="center" dir="RTL">
        دير فبالك باللي اللي حداك بحالك
    </p>
    <p align="center" dir="RTL">
        ولا فرق بيناتكم و لا خلاف من اللي جا فبالك
    </p>
    <p align="center" dir="RTL">
        بحال بحال فكل الاحوال ديالي و ديالك
    </p>
    <p align="center" dir="RTL">
        جيت عندك و وݣفت ݣبالك
    </p>
    <p align="center" dir="RTL">
        بديت نتأمل و نقلب على جمالك
    </p>
    <p align="center" dir="RTL">
        نوصيك يا نور لعيون
    </p>
    <p align="center" dir="RTL">
        لا تتعالا و لا تتفرعن
    </p>
    <p align="center" dir="RTL">
        حنا دائرة مليانة بالقلوب ، خالص المعدن
    </p>
    <p align="center" dir="RTL">
        معدن بالݣرانطي من صنع مبدع الكون
    </p>
    <p align="center" dir="RTL">
        بسمة فوجه جيعان
    </p>
    <p align="center" dir="RTL">
        رسمة فوق الحيطان
    </p>
    <p align="center" dir="RTL">
        كلمة تجبر عيان
    </p>
    <p align="center" dir="RTL">
        رحمة و سلام من الرحمان
    </p>
    <p align="center" dir="RTL">
        انت باش مليان
    </p>
    <p align="center" dir="RTL">
        قولي يا لحبيب واش اللي حب خيو يخيب
    </p>
    <p align="center" dir="RTL">
        عيدلي يا لقريب واش اللي جهر بسرو عيب
    </p>
    <p align="center" dir="RTL">
        وضحلي وزيد فالمعاني واش نديرو مع الديب
    </p>
    <p align="center" dir="RTL">
        واش اللي حبو و شاف فعينيه جمال الطيب
    </p>
    <p align="center" dir="RTL">
        و عطف عليه رغم خبتو و حن عليه ودارو قريب
    </p>
    <p align="center" dir="RTL">
        يا الذيب الغريب
    </p>
    <p align="center" dir="RTL">
        مازالني نبغيك ونديرك حبيب
    </p>
    <p align="center" dir="RTL">
        وانت حسيتي بقلبي و جاك امر عجيب
    </p>
    <p align="center" dir="RTL">
        ساعفني و أجي معيا راه المكان قريب
    </p>
    <p align="center" dir="RTL">
        رافݣني فطريݣي سير ويايا موحال تخيب
    </p>
    <p align="center" dir="RTL">
        الا ماعرفتيش ، شوف و سول
    </p>
    <p align="center" dir="RTL">
        سقسي اللي معاك و تجول
    </p>
    <p align="center" dir="RTL">
        نظر فعيني و قولي واش العشق موحال
    </p>
    <p align="center" dir="RTL">
        واش لمودة اللي تجمعنا هبال
    </p>
    <p align="center" dir="RTL">
        راني نبغيك و العشق حلال
    </p>
    <p align="center" dir="RTL">
        <br/>
        ***
    </p>
    <h1 dir="RTL">
        <a name="_Toc85566664">حبيبة القلب</a>
    </h1>
    <p align="center" dir="RTL">
        مساء الورود الجميلة
    </p>
    <p align="center" dir="RTL">
        مساء الحب يا لخليلة
    </p>
    <p align="center" dir="RTL">
        مساء العشق بلا حيلة
    </p>
    <p align="center" dir="RTL">
        نبغي نعيدلك قصة طويلة
    </p>
    <p align="center" dir="RTL">
        تكوني فيها ملكة فكل ليلة
    </p>
    <p align="center" dir="RTL">
        جمالك فتان يسلب لعيان
    </p>
    <p align="center" dir="RTL">
        صوتك لحن من ألحان الغيوان
    </p>
    <p align="center" dir="RTL">
        و أمرك حير لباب هاد الزمان
    </p>
    <p align="center" dir="RTL">
        عاد زيد و قول على لون الفستان
    </p>
    <p align="center" dir="RTL">
        جاك غزال و يا وردة وسط الجنان
    </p>
    <p align="center" dir="RTL">
        لمسة منك تطفي نار شوق
    </p>
    <p align="center" dir="RTL">
        همسة منك تحيي قلبي المحروق
    </p>
    <p align="center" dir="RTL">
        وآه على رموشك كي تتحرك تزيد لشواق
    </p>
    <p align="center" dir="RTL">
        و تحرك فنفسي عطش الأعماق
    </p>
    <p align="center" dir="RTL">
        و نسير نعنقك وسط الاسواق
    </p>
    <p align="center" dir="RTL">
        قربي مني و هزي همي
    </p>
    <p align="center" dir="RTL">
        طفي سمي و صفي دمي
    </p>
    <p align="center" dir="RTL">
        داوي جرحي و كوني خلي
    </p>
    <p align="center" dir="RTL">
        عطفي حبي و آجي جنبي
    </p>
    <p align="center" dir="RTL">
        نبني صرحي و وانتي فرحي
    </p>
    <p align="center" dir="RTL">
        يا سلام عليك كي تفرحي بيا
    </p>
    <p align="center" dir="RTL">
        نبغي نجيك و نحطك وسط عينيا
    </p>
    <p align="center" dir="RTL">
        نضحكو بزوج و السعد يكون ليا
    </p>
    <p align="center" dir="RTL">
        يا حبي نسيت شنو السميا
    </p>
    <p align="center" dir="RTL">
        واش نتي ياقوة و لا حور مهديا
    </p>
    <p align="center" dir="RTL">
        شفتك فكل مراية
    </p>
    <p align="center" dir="RTL">
        و قريت عليك فكل حكاية
    </p>
    <p align="center" dir="RTL">
        و الفو عليك الف و الف رواية
    </p>
    <p align="center" dir="RTL">
        خالقك عارف شغلو
    </p>
    <p align="center" dir="RTL">
        و انتي رهن أمرو
    </p>
    <p align="center" dir="RTL">
        بدعك و صورك و وضع فيك سرو
    </p>
    <p align="center" dir="RTL">
        جمالك ماليه مثيل و نبغي نكون خليل
    </p>
    <p align="center" dir="RTL">
        يا الريم الدليل يا زهرة و ضوك قنديل
    </p>
    <p align="center" dir="RTL">
        يضوي دروب العاشقين فالليل الطويل
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566665">لا تبكي</a>
    </h1>
    <p align="center" dir="RTL">
        يا خيي
    </p>
    <p align="center" dir="RTL">
        لا تبكي بلادك
    </p>
    <p align="center" dir="RTL">
        خيامها صوف لولادك
    </p>
    <p align="center" dir="RTL">
        أرضها ليك و لحفادك
    </p>
    <p align="center" dir="RTL">
        اللي فقلبي راه معمر قلبك
    </p>
    <p align="center" dir="RTL">
        وتادها حديد و جوادها بقربك
    </p>
    <p align="center" dir="RTL">
        يا خيي
    </p>
    <p align="center" dir="RTL">
        ركب عليه وصول انت مرسول
    </p>
    <p align="center" dir="RTL">
        اللي بين يديك قربو موصول
    </p>
    <p align="center" dir="RTL">
        و المشكل اللي حيرك أمرو محلول
    </p>
    <p align="center" dir="RTL">
        يا بلادي
    </p>
    <p align="center" dir="RTL">
        شرقة شمس سعدنا
    </p>
    <p align="center" dir="RTL">
        وربي ضوى دربنا
    </p>
    <p align="center" dir="RTL">
        يا خيي
    </p>
    <p align="center" dir="RTL">
        الا قنطك يومك يا ودي طلب الغفران
    </p>
    <p align="center" dir="RTL">
        بغيت ننام و نفيق و نلقا الرفيق السهران
    </p>
    <p align="center" dir="RTL">
        على حالتي و يسقي غلتي و يغفر زلت الإنسان
    </p>
    <p align="center" dir="RTL">
        يا ودي
    </p>
    <p align="center" dir="RTL">
        سقانا الرحمن من عطر بهاه
    </p>
    <p align="center" dir="RTL">
        روى الارواح و سيفط دواه
    </p>
    <p align="center" dir="RTL">
        و طلب و زيد راه الكنز بأمر الله
    </p>
    <p align="center" dir="RTL">
        يا ودي
    </p>
    <p align="center" dir="RTL">
        و طلبت من الله يسقي الاشجار
    </p>
    <p align="center" dir="RTL">
        ويرد الناي للغصان و يبدل ما جات بيه الأقدار
    </p>
    <p align="center" dir="RTL">
        راه كولشي عند الله قريب ، قياس قرار
    </p>
    <p align="center" dir="RTL">
        لا تفصل روحك و تكون محتار
    </p>
    <p align="center" dir="RTL">
        خرج من غارك و نسى عليك الاوعار
    </p>
    <p align="center" dir="RTL">
        وردني يا لحبيب
    </p>
    <p align="center" dir="RTL">
        وزيد سقيني يا قريب
    </p>
    <p align="center" dir="RTL">
        حبك حيرني و ماك عجيب
    </p>
    <p align="center" dir="RTL">
        انت فكل مكان حاضر
    </p>
    <p align="center" dir="RTL">
        الله موجود فكل مكان
    </p>
    <p align="center" dir="RTL">
        فالويدان و بحور الشطئان
    </p>
    <p align="center" dir="RTL">
        فدارك و قصر السلطان
    </p>
    <p align="center" dir="RTL">
        فالمساجد و عوامد الكنائس و الطرقان
    </p>
    <p align="center" dir="RTL">
        فمجلس الذكر و ترانيم الرهبان
    </p>
    <p align="center" dir="RTL">
        الله موجود فكل مكان
    </p>
    <p align="center" dir="RTL">
        في وسطك و فقرار روحك و نفسك
    </p>
    <p align="center" dir="RTL">
        و فاللي قدامك و تشوفو أمامك
    </p>
    <p align="center" dir="RTL">
        وفكل حالت جات ليك
    </p>
    <p align="center" dir="RTL">
        و فكل مسئلة دازت عليك
    </p>
    <p align="center" dir="RTL">
        يا خيي لا تنسا هاد لكلام
    </p>
    <p align="center" dir="RTL">
        ولا تفرق بين تجليات الرحمن
    </p>
    <p align="center" dir="RTL">
        حبي ليك فات قياس روحي
    </p>
    <p align="center" dir="RTL">
        و عشقي ليك يسݣم ساس جروحي
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566666">الطير</a>
    </h1>
    <p align="center" dir="RTL">
        يا طير ترݣب فوݣ مراحي
    </p>
    <p align="center" dir="RTL">
        طير و غرد و حرك رياحي
    </p>
    <p align="center" dir="RTL">
        بني ، زيد و علي فوق سحابي
    </p>
    <p align="center" dir="RTL">
        يا الطير جريح
    </p>
    <p align="center" dir="RTL">
        فوق كتافي ، عنداك طيح
    </p>
    <p align="center" dir="RTL">
        مرحباً بيك ، اهلا و سهلا ، نام و ستريح
    </p>
    <p align="center" dir="RTL">
        نشوف فيك مولاك
    </p>
    <p align="center" dir="RTL">
        و نجيب ليك دواك
    </p>
    <p align="center" dir="RTL">
        و عمري ما نساك
    </p>
    <p align="center" dir="RTL">
        يا الطير الجريح ، نشوف فيك روحي
    </p>
    <p align="center" dir="RTL">
        جروحك ألم فقلبي و بمثابة جروحي
    </p>
    <p align="center" dir="RTL">
        نتا و انا واحد فملك مولانا الله الغالي
    </p>
    <p align="center" dir="RTL">
        نحب فيك الوݣفة و شموخ الطير العالي
    </p>
    <p align="center" dir="RTL">
        لاݣتنا ليام و جمعنا لهمام وشكون بحالي
    </p>
    <p align="center" dir="RTL">
        يا الطير العالي ، يا العزيز بلا قياس
    </p>
    <p align="center" dir="RTL">
        يا من ملكني بحبو ، يا العتيق فالطراز
    </p>
    <p align="center" dir="RTL">
        يا من سلبني عشقو و رفاݣتو مفاز
    </p>
    <p align="center" dir="RTL">
        تفهم بالاشارة ما تحتاج مهماز
    </p>
    <p align="center" dir="RTL">
        عجزة عن التعبير و اطريت للمجاز
    </p>
    <p align="center" dir="RTL">
        يا الرفيق العالي ، يا بدر التمام
    </p>
    <p align="center" dir="RTL">
        راك ݣبالي فساير ليام
    </p>
    <p align="center" dir="RTL">
        يا حبيب دلالي يا رب الانام
    </p>
    <p align="center" dir="RTL">
        حالي ݣدامك واضح مافيه لتام
    </p>
    <p align="center" dir="RTL">
        و سري ليك ظاهر بلا خصام
    </p>
    <p align="center" dir="RTL">
        الرجال صنعات المال
    </p>
    <p align="center" dir="RTL">
        ماشي هو اللي يحكم فالقدر و الأفعال
    </p>
    <p align="center" dir="RTL">
        ما يعيبك والو يا خيي روحك كمال
    </p>
    <p align="center" dir="RTL">
        لا تعاتب راسك و تكون من الدلال
    </p>
    <p align="center" dir="RTL">
        سير بفخر فأرض حاكمها ذو جلال
    </p>
    <p align="center" dir="RTL">
        وجودك خيي وحدو عجب فالمثال
    </p>
    <p align="center" dir="RTL">
        بأمر الله لوحتك تنكتب بالذهب الحلال
    </p>
    <p align="center" dir="RTL">
        روحك ببهاه زهرا يرتوي بالجمال
    </p>
    <p align="center" dir="RTL">
        نورك فسماه شعاع يضوي بالدلال
    </p>
    <p align="center" dir="RTL">
        عطرك فواح يا خيي فأرض الفلاح
    </p>
    <p align="center" dir="RTL">
        و انا مرتاح ما دمت العشرة صلاح
    </p>
    <p align="center" dir="RTL">
        و نختم كلامي بسلام الدوام
    </p>
    <p align="center" dir="RTL">
        على حبيب قلبي و نور العيان
    </p>
    <p align="center" dir="RTL">
        ما فقلبي غيرك ، خلا من الزحام
    </p>
    <p align="center" dir="RTL">
        <br/>
        <br/>
        ***
    </p>
    <h1 dir="RTL">
        <a name="_Toc85566667">واݣف بين ثنايا روحي</a>
    </h1>
    <p align="center" dir="RTL">
        واقف بين ثنايا روحي
    </p>
    <p align="center" dir="RTL">
        نفكر فيك يا حبيب الروح
    </p>
    <p align="center" dir="RTL">
        نتسنا ملقاك ، قربت نبكي و نوح
    </p>
    <p align="center" dir="RTL">
        واقف بين ثنايا روحي
    </p>
    <p align="center" dir="RTL">
        نفكر فيك يا حبيب الروح
    </p>
    <p align="center" dir="RTL">
        ونفكر فالحباب كيف صار بيهم اللوح
    </p>
    <p align="center" dir="RTL">
        لوح القدر و فعايل البشر بكيات و جروح
    </p>
    <p align="center" dir="RTL">
        سلام الله عليكم
    </p>
    <p align="center" dir="RTL">
        يا حباب القلب و سعد ليام
    </p>
    <p align="center" dir="RTL">
        بلغ الله سلامي ليكم
    </p>
    <p align="center" dir="RTL">
        كيف راكم يا حبابي، خباركم بغيت نجيكم
    </p>
    <p align="center" dir="RTL">
        اناجيك يا ربي
    </p>
    <p align="center" dir="RTL">
        سلامك مازالوا فقربي
    </p>
    <p align="center" dir="RTL">
        و هناك يرشدني فدربي
    </p>
    <p align="center" dir="RTL">
        اللي بيناتنا موحال ينقطع
    </p>
    <p align="center" dir="RTL">
        و نواحي لزام ينسمع
    </p>
    <p align="center" dir="RTL">
        و طريق الدنيا غرور وياك تنخدع
    </p>
    <p align="center" dir="RTL">
        كيف تنخدع يا ولفي من ظل الشجر
    </p>
    <p align="center" dir="RTL">
        و هي قدامك كيف بدر او قمر
    </p>
    <p align="center" dir="RTL">
        لا تصدق حلامك كيف بعض البشر
    </p>
    <p align="center" dir="RTL">
        الحقيقة اماك كيف موج البحر
    </p>
    <p align="center" dir="RTL">
        ونزيد نفكر فيامي صبر
    </p>
    <p align="center" dir="RTL">
        و نقول بكلامي لزام تندثر
    </p>
    <p align="center" dir="RTL">
        نجبد حسامي و نقطع فالفجر
    </p>
    <p align="center" dir="RTL">
        ظلام حلامي و نزيد للقدر
    </p>
    <p align="center" dir="RTL">
        الله يا حبيبي يا عطر الزهر
    </p>
    <p align="center" dir="RTL">
        مازالو قدامي جلالو ظهر
    </p>
    <p align="center" dir="RTL">
        فاللي جال في يامي و عطرو حضر
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566668">صوفي يدور</a>
    </h1>
    <p align="center" dir="RTL">
        نبدا سلامي ملي نحل عياني
    </p>
    <p align="center" dir="RTL">
        كلام موزون و نفكر فحلامي
    </p>
    <p align="center" dir="RTL">
        بسم الله وسط رسامي
    </p>
    <p align="center" dir="RTL">
        وحده لا شريك ليه معمرة ايامي
    </p>
    <p align="center" dir="RTL">
        الثالثة استغفر الله بسعد قيامي
    </p>
    <p align="center" dir="RTL">
        حساب ربعة كلشي بأمرو جل في علاه ديما قدامي
    </p>
    <p align="center" dir="RTL">
        ونزيد نمشي وسط الغاشي
    </p>
    <p align="center" dir="RTL">
        ناس قلال و نخلي فراشي
    </p>
    <p align="center" dir="RTL">
        صوفي يدور فالمعمور و تواشي
    </p>
    <p align="center" dir="RTL">
        ويدور يدور و حسابو ماشي
    </p>
    <p align="center" dir="RTL">
        آه يا سعدي بملقاك يا فرحي
    </p>
    <p align="center" dir="RTL">
        انا وياك كينݣلس حداك و توفي
    </p>
    <p align="center" dir="RTL">
        جمعتنا لمة وحدة و حياتنا وردة و فل جميل
    </p>
    <p align="center" dir="RTL">
        كيتبدا الصربة نهيم بين لخيل مع لحبيب دليل
    </p>
    <p align="center" dir="RTL">
        نتهاوشو و نتلاجو و يبدأ الرقص و يعم التهليل
    </p>
    <p align="center" dir="RTL">
        كولها و غناه و آش جاب معاه ها لقصير ها الطويل
    </p>
    <p align="center" dir="RTL">
        الناس حارو فقصتنا و أرصاد تسمع كلمتنا و شوق دليل
    </p>
    <p align="center" dir="RTL">
        يا ولفي محلا لمتنا و هاد الارض جمعتنا فوقت قليل
    </p>
    <p align="center" dir="RTL">
        نطلبو من ربي يديمها ايام
    </p>
    <p align="center" dir="RTL">
        و يتلاقا الحب و سلام
    </p>
    <p align="center" dir="RTL">
        نزيدو ألفة ملي تدوز لعوام
    </p>
    <p align="center" dir="RTL">
        و تكبر فرحتنا و نحققو لحلام
    </p>
    <p align="center" dir="RTL">
        يا ودي و تزيد بينا قصتنا الجميلة للقدام
    </p>
    <p align="center" dir="RTL">
        و نعودو واحد لا فرقة بين حباب الله و السلام
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566669">لا ديقة تحت الله</a>
    </h1>
    <p align="center" dir="RTL">
        عييت و داقت بيا
    </p>
    <p align="center" dir="RTL">
        و ظلامة السما عليا
    </p>
    <p align="center" dir="RTL">
        الدنيا كحالة فعينيا
    </p>
    <p align="center" dir="RTL">
        بلاتي
    </p>
    <p align="center" dir="RTL">
        يا تاج لملاح راه لا ديقة تحت الله
    </p>
    <p align="center" dir="RTL">
        ولا تقنط ما دمت تحت سماه
    </p>
    <p align="center" dir="RTL">
        دموعك مسحهم و تأمل فبهاه
    </p>
    <p align="center" dir="RTL">
        ملي شفتك و قربت ليك
    </p>
    <p align="center" dir="RTL">
        وزدت شوية و جات يدي فيديك
    </p>
    <p align="center" dir="RTL">
        حسيت باللي الدنيا تدور عليك
    </p>
    <p align="center" dir="RTL">
        شعرك فتان مواج و شطئان
    </p>
    <p align="center" dir="RTL">
        جلت البلدان ولا نسيت لعنوان
    </p>
    <p align="center" dir="RTL">
        آه عليه مكان فين شفت لون لعيان
    </p>
    <p align="center" dir="RTL">
        نجمة تضوي الصحاري
    </p>
    <p align="center" dir="RTL">
        و تسْير السفينة فبحاري
    </p>
    <p align="center" dir="RTL">
        قرب ليا نبغيك تكون جواري
    </p>
    <p align="center" dir="RTL">
        خدك ورود من فدان
    </p>
    <p align="center" dir="RTL">
        فجبل الأطلس الفتان
    </p>
    <p align="center" dir="RTL">
        و صوتك عدب من ألحان
    </p>
    <p align="center" dir="RTL">
        لطير يحلق فوق لغصان
    </p>
    <p align="center" dir="RTL">
        فكل لحظة راك معايا ، مُطٓلِع فين داياني لقدام
    </p>
    <p align="center" dir="RTL">
        راني غادي و معارف باش غتتلا ليام
    </p>
    <p align="center" dir="RTL">
        تقتي فيك كبيرة و يقيني ليك مافيه كلام
    </p>
    <p align="center" dir="RTL">
        حبي ليك فات عرف الإنسان يا عشق ديما كان
    </p>
    <p align="center" dir="RTL">
        سير بيا عيني معصبين ما نريد نعرف غدا
    </p>
    <p align="center" dir="RTL">
        كفاني نورك و انت عالم ما تجي بيه ليام و اللحظة
    </p>
    <p align="center" dir="RTL">
        دوز بيا بين لوعار و نقطفو فطريقنا الزهار
    </p>
    <p align="center" dir="RTL">
        اللي صعيب فهاد المجمع العامر
    </p>
    <p align="center" dir="RTL">
        تعاتب راسك و ليك ما تصفح ، و تآمر
    </p>
    <p align="center" dir="RTL">
        تلوم نفسك و حواسك ، و تعاقب
    </p>
    <p align="center" dir="RTL">
        وتندم على حوايج فاتليك درتيهم ، و تراقب
    </p>
    <p align="center" dir="RTL">
        تخوف نفسك و تزيد هوايسك و تحاسب
    </p>
    <p align="center" dir="RTL">
        سامح راسك يا خيي
    </p>
    <p align="center" dir="RTL">
        بدا براسك يا ودي
    </p>
    <p align="center" dir="RTL">
        راك اللي درتيها ما تستاهل تندم عليها
    </p>
    <p align="center" dir="RTL">
        كلشي بيد الرحمان هو يخطط ليها
    </p>
    <p align="center" dir="RTL">
        الأمر كلو ليه و المسئلة يقضيها
    </p>
    <p align="center" dir="RTL">
        الدنيا زهرة جميلة
    </p>
    <p align="center" dir="RTL">
        خاصك غير تشوفها من الجهة الصحيحة
    </p>
    <p align="center" dir="RTL">
        و تشرق شمس سعدك و تفاجيها
    </p>
    <p align="center" dir="RTL">
        يا خيي لا تقطع معايا لكلام
    </p>
    <p align="center" dir="RTL">
        المحبة بيناتنا راها لزام
    </p>
    <p align="center" dir="RTL">
        و حبي ليك موجود على دوام
    </p>
    <p align="center" dir="RTL">
        اللي تبغيه لراسك بغيه ليا
    </p>
    <p align="center" dir="RTL">
        هادي راها وصية
    </p>
    <p align="center" dir="RTL">
        دير بيها و سمع لية
    </p>
    <p align="center" dir="RTL">
        ***
        <br/>
        <br/>
    </p>
    <h1 dir="RTL">
        <a name="_Toc85566670">البرقية</a>
    </h1>
    <p align="center" dir="RTL">
        يا عشير الدوام
    </p>
    <p align="center" dir="RTL">
        يا ونيس ليام
    </p>
    <p align="center" dir="RTL">
        الرسالة وصلات
    </p>
    <p align="center" dir="RTL">
        البرقية تسمعات
    </p>
    <p align="center" dir="RTL">
        كلامك يا لحبيب
    </p>
    <p align="center" dir="RTL">
        جال الاراضي و البلدان ووصل بين يديا
    </p>
    <p align="center" dir="RTL">
        يا محبوب خاطري كلامك ما يزول ، حكام
    </p>
    <p align="center" dir="RTL">
        و امرك حاضر و فلكك يجول ، بالدوام
    </p>
    <p align="center" dir="RTL">
        ضلك وديان و بحور و معنى معسول ، بالتمام
    </p>
    <p align="center" dir="RTL">
        جمالك يطفي نار لهيبي ، يا حبيبي
    </p>
    <p align="center" dir="RTL">
        وحكمتك داوات علتي ، يا طبيبي
    </p>
    <p align="center" dir="RTL">
        راني مرضت و انت شفيتي ، طحت و هزيتي
    </p>
    <p align="center" dir="RTL">
        يا عشير الدوام
    </p>
    <p align="center" dir="RTL">
        يا ونيس ليام
    </p>
    <p align="center" dir="RTL">
        الرسالة وصلات
    </p>
    <p align="center" dir="RTL">
        البرقية تسمعات
    </p>
    <p align="center" dir="RTL">
        يا شرع الله الدائم
    </p>
    <p align="center" dir="RTL">
        يا ملك الله القائم
    </p>
    <p align="center" dir="RTL">
        داوينا فاللي جرنا بيه علينا
    </p>
    <p align="center" dir="RTL">
        و قوينا فاللي صعب علينا
    </p>
    <p align="center" dir="RTL">
        يا حب الله الكامل
    </p>
    <p align="center" dir="RTL">
        يا سلام الله الشامل
    </p>
    <p align="center" dir="RTL">
        فاجي حالنا و هدئ بالنا
    </p>
    <p align="center" dir="RTL">
        بصفى رواحنا
    </p>
    <p align="center" dir="RTL">
        يا فضل الله الواسع
    </p>
    <p align="center" dir="RTL">
        يا حكم الله الشاسع
    </p>
    <p align="center" dir="RTL">
        اللي درتيها من فضلك و هناك
    </p>
    <p align="center" dir="RTL">
        راحت بالي و انا وياك
    </p>
    <p align="center" dir="RTL">
        الصورة واضحة فطريقي معاك
    </p>
    <p align="center" dir="RTL">
        نوصيك يا قلبي
    </p>
    <p align="center" dir="RTL">
        عطف على خليلك الوفي
    </p>
    <p align="center" dir="RTL">
        حبو حب ما يكون فيه خوف ، حب صافي
    </p>
    <p align="center" dir="RTL">
        شوف فيه كمال الروح
    </p>
    <p align="center" dir="RTL">
        عاشرو و سير معاه بوضوح
    </p>
    <p align="center" dir="RTL">
        لا دير فرقة و لا تدخل فجدال
    </p>
    <p align="center" dir="RTL">
        و راحة البال ما ليها مثال
    </p>
    <p align="center" dir="RTL">
        و لا تنسى كلام لحبيب
    </p>
    <p align="center" dir="RTL">
        لا تحكم على غريب
    </p>
    <p align="center" dir="RTL">
        و لا تعاتب من كان قريب
    </p>
    <p align="center" dir="RTL">
        كولشي زين فأرضو
    </p>
    <p align="center" dir="RTL">
        حلم و شان عظيم فملكو
    </p>
    <p align="center" dir="RTL">
        كولشي لينا من رزقو
    </p>
    <p align="center" dir="RTL">
        يحن علينا بعطفو
    </p>
    <p align="center" dir="RTL">
        نورو يضوينا فدربو
    </p>
    <p align="center" dir="RTL">
        يعزنا و يقوينا بلطفو
    </p>
    <p align="center" dir="RTL">
        على سلامتك يا حبيبي
    </p>
    <p align="center" dir="RTL">
        ݣلس حداية طفي نار لهيبي
    </p>
    <p align="center" dir="RTL">
        عيدلي حكاية و عاودلي حالك و اللي جرالك
    </p>
    <p align="center" dir="RTL">
        يا عشير الدوام
    </p>
    <p align="center" dir="RTL">
        يا ونيس ليام
    </p>
    <p align="center" dir="RTL">
        قولي واش ندير، آمر
    </p>
    <p align="center" dir="RTL">
        شيرلي فين نسير انا حاضر
    </p>
    <p align="center" dir="RTL">
        جود ببهاك و شفق على روح فملكك تغامر
    </p>
    <p align="center" dir="RTL">
        يا عشير الدوام
    </p>
    <p align="center" dir="RTL">
        يا ونيس ليام
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566671">يا ربي</a>
    </h1>
    <p align="center" dir="RTL">
        ياربي يا ربي
    </p>
    <p align="center" dir="RTL">
        نتا عارف ما فقلبي
    </p>
    <p align="center" dir="RTL">
        و عارف آش بغيت نقول فسري
    </p>
    <p align="center" dir="RTL">
        و تعلم علتي و سباب ضري
    </p>
    <p align="center" dir="RTL">
        اللي درتيها انا نبغيها
    </p>
    <p align="center" dir="RTL">
        لعلو خير و نلقاك بيها
    </p>
    <p align="center" dir="RTL">
        من لخير و صلاة نهديها
    </p>
    <p align="center" dir="RTL">
        مع التيسير و كلمتك نوريها
    </p>
    <p align="center" dir="RTL">
        يا من ليه دايمة أيامي
    </p>
    <p align="center" dir="RTL">
        يا من بيه قائمة صلاتي
    </p>
    <p align="center" dir="RTL">
        واللي عليه تدوي حياتي
    </p>
    <p align="center" dir="RTL">
        رسالة ليكم أجي و لا تعالا
    </p>
    <p align="center" dir="RTL">
        تعالوا ݣاع بين الفجاج ، الجبال و وديان تقوم بالجلالة
    </p>
    <p align="center" dir="RTL">
        بحال بحال يا لخليل ضو القنديل ونور ذبالة
    </p>
    <p align="center" dir="RTL">
        تشعل ضوها و تحرق نفسها ، بهالة
    </p>
    <p align="center" dir="RTL">
        راني نبغيك و كلامي ليك دلالة
    </p>
    <p align="center" dir="RTL">
        تبعها و نورك يوريك حكمة لقوالة
    </p>
    <p align="center" dir="RTL">
        كلام المدلول خوف و جهالة
    </p>
    <p align="center" dir="RTL">
        يفرق بين الزين و الشيانة
    </p>
    <p align="center" dir="RTL">
        خوفو طاغي عليه و السلام تاه عليه
    </p>
    <p align="center" dir="RTL">
        انا محمي و هو يحميني
    </p>
    <p align="center" dir="RTL">
        ماشي خوفو اللي يوريني
    </p>
    <p align="center" dir="RTL">
        ضوو ينور ليا عيني
    </p>
    <p align="center" dir="RTL">
        وحبو دائم و عشقو يسقيني
    </p>
    <p align="center" dir="RTL">
        يا نجوم فووق السحاب
    </p>
    <p align="center" dir="RTL">
        يا رواح بين لبواب
    </p>
    <p align="center" dir="RTL">
        يا كتاب بين لعتاب
    </p>
    <p align="center" dir="RTL">
        شهدو معايا
    </p>
    <p align="center" dir="RTL">
        اللي نبي عشقو غالي
    </p>
    <p align="center" dir="RTL">
        و روحي نهديها ليه
    </p>
    <p align="center" dir="RTL">
        اللي نبي عرشو عالي
    </p>
    <p align="center" dir="RTL">
        و روحي بين يديه
    </p>
    <p align="center" dir="RTL">
        اللي نبي حبي و دلالي
    </p>
    <p align="center" dir="RTL">
        وروحي مفتونا بيه
    </p>
    <p align="center" dir="RTL">
        رواح حداية
    </p>
    <p align="center" dir="RTL">
        شوف الورد فسماية
    </p>
    <p align="center" dir="RTL">
        زرع الارض معايا
    </p>
    <p align="center" dir="RTL">
        ونلقا السعد و هنايا
    </p>
    <p align="center" dir="RTL">
        <br/>
        <br/>
        ***
    </p>
    <h1 dir="RTL">
        <a name="_Toc85566672">يا لحبيب</a>
    </h1>
    <p align="center" dir="RTL">
        قولي فين العزم يا حبيبي
    </p>
    <p align="center" dir="RTL">
        سير بيا و متخلي حتى قنت يا طبيبي
    </p>
    <p align="center" dir="RTL">
        دوز من هنا و لهيه راه كاين الوقت بين ثنايا جيبي
    </p>
    <p align="center" dir="RTL">
        يا حبيبي
    </p>
    <p align="center" dir="RTL">
        وقف بينا نصطابو فهاد لمكان الفتان
    </p>
    <p align="center" dir="RTL">
        جمالو بديع أمرو عجيب و يسلب لعيان
    </p>
    <p align="center" dir="RTL">
        يا لحبيب
    </p>
    <p align="center" dir="RTL">
        ما تمشيش بقا معايا
    </p>
    <p align="center" dir="RTL">
        نسيرو بجوج فأرض المايا
    </p>
    <p align="center" dir="RTL">
        ارض لحلام و الاوهام ، بين التراب و سمايا
    </p>
    <p align="center" dir="RTL">
        يا حبيبي
    </p>
    <p align="center" dir="RTL">
        اللي بيناتنا سر واضح للعيان
    </p>
    <p align="center" dir="RTL">
        وحبنا مخلوق جال و ضرب فالطرقان
    </p>
    <p align="center" dir="RTL">
        يا الطير الحبيب اللي نموت عليه
    </p>
    <p align="center" dir="RTL">
        يا الحمام الوديع اللي نخاف عليه
    </p>
    <p align="center" dir="RTL">
        يا كنزي الموصود اللي نفرق فيه
    </p>
    <p align="center" dir="RTL">
        جود عليا جود جود
    </p>
    <p align="center" dir="RTL">
        يا ربي المعبود
    </p>
    <p align="center" dir="RTL">
        راه حبي ليك فات الموجود
    </p>
    <p align="center" dir="RTL">
        يا حبيبي
    </p>
    <p align="center" dir="RTL">
        كل ما ليا بين يديا
    </p>
    <p align="center" dir="RTL">
        واللي عليا فضل جدتي بيه عليا
    </p>
    <p align="center" dir="RTL">
        يا حبيبي
    </p>
    <p align="center" dir="RTL">
        لا تجعلني حبيس الماضي واللي فات
    </p>
    <p align="center" dir="RTL">
        خليني معاك هنا
    </p>
    <p align="center" dir="RTL">
        ولا تجعلني غارق فالمستقبل و اللذات
    </p>
    <p align="center" dir="RTL">
        اللي بين يدي يكفيني
    </p>
    <p align="center" dir="RTL">
        و رزق يومي يعشيني
    </p>
    <p align="center" dir="RTL">
        واللي عطيتي يغنيني
    </p>
    <p align="center" dir="RTL">
        و شان الناس ما يعنيني
    </p>
    <p align="center" dir="RTL">
        يا خليلي
    </p>
    <p align="center" dir="RTL">
        شفت مالين لبلا و نسيت الوصية و دقت بلاهم
    </p>
    <p align="center" dir="RTL">
        هزيت و حطيت معاهم
    </p>
    <p align="center" dir="RTL">
        و داني الواد معاهم
    </p>
    <p align="center" dir="RTL">
        و لقيت الله معايا و معاهم
    </p>
    <p align="center" dir="RTL">
        يا خليلي لا تقنط من فضل الله
    </p>
    <p align="center" dir="RTL">
        رحمتو تغنيك و طير فسماه
    </p>
    <p align="center" dir="RTL">
        أجرك يزكيه و دنبك يمحيه
    </p>
    <p align="center" dir="RTL">
        يا حبيبي رحمك الله
    </p>
    <p align="center" dir="RTL">
        يا حبيبي سعداتك بملقاه
    </p>
    <p align="center" dir="RTL">
        <br/>
        <br/>
        ***
    </p>
    <h1 dir="RTL">
        <a name="_Toc85566673">نشوفك بوضوح</a>
    </h1>
    <p align="center" dir="RTL">
        يا حبيب الروح
    </p>
    <p align="center" dir="RTL">
        صورتك نشوفها بوضوح
    </p>
    <p align="center" dir="RTL">
        و كلامك عدب مشروح
    </p>
    <p align="center" dir="RTL">
        تتجلى قرامي بين القلم و اللوح
    </p>
    <p align="center" dir="RTL">
        وملي نشوف الاطفال فالزنقة يلعبو
    </p>
    <p align="center" dir="RTL">
        يدابزو و يتشاكسو
    </p>
    <p align="center" dir="RTL">
        بيناتهم يتلاجو و فارضك يتعاندو
    </p>
    <p align="center" dir="RTL">
        يا حبيب الروح
    </p>
    <p align="center" dir="RTL">
        صورتك نشوفها بين لغيام
    </p>
    <p align="center" dir="RTL">
        وكلامك حقيقة ماشي وهام
    </p>
    <p align="center" dir="RTL">
        تتجلى قدامي بين الفعل و لكلام
    </p>
    <p align="center" dir="RTL">
        نحبك و نعبدك فساير ليام
    </p>
    <p align="center" dir="RTL">
        وملي نشوف راجل كهل يتمشى
    </p>
    <p align="center" dir="RTL">
        و مرا فقيرة تفكر لولدها باش يتعشى
    </p>
    <p align="center" dir="RTL">
        وانسان بسيط للطفك يترجى
    </p>
    <p align="center" dir="RTL">
        يا حبيب الروح
    </p>
    <p align="center" dir="RTL">
        صورتك نشوفها فالطرقان
    </p>
    <p align="center" dir="RTL">
        وكلامك صوت الموج فالشطئان
    </p>
    <p align="center" dir="RTL">
        و تتجلى قدامي فسرب الحمام ادا بان
    </p>
    <p align="center" dir="RTL">
        نحبك و نعبدك يا رحمان
    </p>
    <p align="center" dir="RTL">
        وملي نشوف شجرة واقفة قدامي
    </p>
    <p align="center" dir="RTL">
        وزهرة تكبر فرسامي
    </p>
    <p align="center" dir="RTL">
        و طير يغرد فحلامي
    </p>
    <p align="center" dir="RTL">
        يا حبيب الروح
    </p>
    <p align="center" dir="RTL">
        صورتك نشوفها بين لغصان
    </p>
    <p align="center" dir="RTL">
        وكلامك رحمة و لطف بالانسان
    </p>
    <p align="center" dir="RTL">
        و تتجلى قدامي فصوت الخيل و الوديان
    </p>
    <p align="center" dir="RTL">
        وملي نشوف طفل صغير مع باه فرحان
    </p>
    <p align="center" dir="RTL">
        و بنادم كسير يطلب الرحمة و الغفران
    </p>
    <p align="center" dir="RTL">
        ومراة تسير تبغي رزقها بين لخوان
    </p>
    <p align="center" dir="RTL">
        يا حبيب الروح
    </p>
    <p align="center" dir="RTL">
        انت اللي ليا امري ماهو بيديا
    </p>
    <p align="center" dir="RTL">
        و لطفك واصل ليا
    </p>
    <p align="center" dir="RTL">
        <br/>
        <br/>
        ***
    </p>
    <h1 dir="RTL">
        <a name="_Toc85566674">الدنيا</a>
    </h1>
    <p align="center" dir="RTL">
        يا الدنيا الجميلة
    </p>
    <p align="center" dir="RTL">
        وجهك نسيت فين شفتو
    </p>
    <p align="center" dir="RTL">
        جمالك سلبني و عرفتو
    </p>
    <p align="center" dir="RTL">
        وليت و لا ماوليتش خلخالك عشقتو
    </p>
    <p align="center" dir="RTL">
        يا الدنيا الجميلة
    </p>
    <p align="center" dir="RTL">
        دموعك فقلبي فتيلة
    </p>
    <p align="center" dir="RTL">
        لا تبكيش و حكيلي قصاص لغرام
    </p>
    <p align="center" dir="RTL">
        و حلي المجمع بالعسل و لكلام
    </p>
    <p align="center" dir="RTL">
        و خرجيني للواقع من بحور لحلام
    </p>
    <p align="center" dir="RTL">
        ويلا تعبتي مني ومن حالي
    </p>
    <p align="center" dir="RTL">
        و كرهتي كلامي و هبالي
    </p>
    <p align="center" dir="RTL">
        مليتي وجودي و فعالي
    </p>
    <p align="center" dir="RTL">
        لا تنسايني ، نترجاك
    </p>
    <p align="center" dir="RTL">
        نمشيو انا وياك
    </p>
    <p align="center" dir="RTL">
        نخرجو و نصبرو و نتقبلو هواك
    </p>
    <p align="center" dir="RTL">
        شفت خيي و ما عرفتو
    </p>
    <p align="center" dir="RTL">
        دوا معايا و كلامو كرهتو
    </p>
    <p align="center" dir="RTL">
        كنت تايه و لحبيب نكرتو
    </p>
    <p align="center" dir="RTL">
        يا خيي لا تعاتبني فجهلي
    </p>
    <p align="center" dir="RTL">
        ولا تخاصمني على قولي
    </p>
    <p align="center" dir="RTL">
        راك ساكن عقلي و ليك سوارة قلبي
    </p>
    <p align="center" dir="RTL">
        دموعي نزلات ملي تفكرة فعالي معاك
    </p>
    <p align="center" dir="RTL">
        و ملي تفكرة حبك ليا
    </p>
    <p align="center" dir="RTL">
        العهد اللي كتبتو بيديا
    </p>
    <p align="center" dir="RTL">
        و الحب الموصول بيناتنا
    </p>
    <p align="center" dir="RTL">
        يا حبيب الروح
    </p>
    <p align="center" dir="RTL">
        نظرة منك تداوي لجروح
    </p>
    <p align="center" dir="RTL">
        و كلمت منك تسقي غصاني
    </p>
    <p align="center" dir="RTL">
        و تشفي الغليل الحامي
    </p>
    <p align="center" dir="RTL">
        و وجع الجرح الدامي
    </p>
    <p align="center" dir="RTL">
        يا حبيب لحيارا
    </p>
    <p align="center" dir="RTL">
        يا ونيس السهارا
    </p>
    <p align="center" dir="RTL">
        يا جليس الفرادا
    </p>
    <p align="center" dir="RTL">
        نعاهدك فطريݣݣ ما منكل و لا نمل
    </p>
    <p align="center" dir="RTL">
        ويدانك يا دنيا بذكر الله تحمل
    </p>
    <p align="center" dir="RTL">
        و حوش الصحاري فحبو تتأمل
    </p>
    <p align="center" dir="RTL">
        ونطلبو من ربي يتلاقا القول و العمل
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566675">الروح العارفة</a>
    </h1>
    <p align="center" dir="RTL">
        يا الروح العارفة
    </p>
    <p align="center" dir="RTL">
        يا لبصار الكاشفة
    </p>
    <p align="center" dir="RTL">
        سلامي ليكم ماخفة
    </p>
    <p align="center" dir="RTL">
        يا الرجال الواقفة
    </p>
    <p align="center" dir="RTL">
        و يا النفوس الخائفة
    </p>
    <p align="center" dir="RTL">
        راه كلامي ما فيه حيلة
    </p>
    <p align="center" dir="RTL">
        الخوف علة عليلة
    </p>
    <p align="center" dir="RTL">
        و الحب ضوو فتيلة
    </p>
    <p align="center" dir="RTL">
        تنور ليك الطريق الطويلة
    </p>
    <p align="center" dir="RTL">
        يا حبيب الله ، انا هناك بعيد تماك
    </p>
    <p align="center" dir="RTL">
        سمع لكلامي و لا ديرو وراك
    </p>
    <p align="center" dir="RTL">
        يا حبيب الله
    </p>
    <p align="center" dir="RTL">
        اللي عجباتك فيا راك تشوفها حداك
    </p>
    <p align="center" dir="RTL">
        فقلبك و سماك وديما معاك
    </p>
    <p align="center" dir="RTL">
        يا الحبيب دالله
    </p>
    <p align="center" dir="RTL">
        ويلا خطيت عليا بدا براسك
    </p>
    <p align="center" dir="RTL">
        سولو و فكر شنو سباب هواسك
    </p>
    <p align="center" dir="RTL">
        انا ليك مرايتك
    </p>
    <p align="center" dir="RTL">
        و تشوف فيا حكايتك
    </p>
    <p align="center" dir="RTL">
        الحب اللي بيناتنا ما يضيع
    </p>
    <p align="center" dir="RTL">
        العشق ، الغرام و كلام بديع
    </p>
    <p align="center" dir="RTL">
        تنسجو ليام و تقريه ورود الربيع
    </p>
    <p align="center" dir="RTL">
        يا حبيب الله
    </p>
    <p align="center" dir="RTL">
        هادي ماهي حلام هدا لهيام
    </p>
    <p align="center" dir="RTL">
        ملي نسمع صدى صوتك فأيامي
    </p>
    <p align="center" dir="RTL">
        و نوض قافز نرجى صورتك قدامي
    </p>
    <p align="center" dir="RTL">
        و نقول جازم هذا حبيب قلبي و عتادي
    </p>
    <p align="center" dir="RTL">
        كلامو قانون و أمرو معلوم و هو مرادي
    </p>
    <p align="center" dir="RTL">
        يا من فهواه دايبين
    </p>
    <p align="center" dir="RTL">
        و لعطفو طالبين
    </p>
    <p align="center" dir="RTL">
        و لطفو راجيين
    </p>
    <p align="center" dir="RTL">
        داوينا كاملين
    </p>
    <p align="center" dir="RTL">
        يا ربي كلامك ما لو نهاية
    </p>
    <p align="center" dir="RTL">
        و عشقك ما صبت ليه بداية
    </p>
    <p align="center" dir="RTL">
        وصلك نجمة وحيدة فسماية
    </p>
    <p align="center" dir="RTL">
        و قدرك عظيم و بيه نلقى هداية
    </p>
    <p align="center" dir="RTL">
        اللي قالو عليه بعيد
    </p>
    <p align="center" dir="RTL">
        واللي حسبو رأسهم عبيد
    </p>
    <p align="center" dir="RTL">
        اللي فرقو بين النخلة و الجريد
    </p>
    <p align="center" dir="RTL">
        محبوبي واحد
    </p>
    <p align="center" dir="RTL">
        هو الاول و الاخر رفع السما بلا عمد
    </p>
    <p align="center" dir="RTL">
        ماليه شركة و لا دار فملكو فرقة ، محبوبي صمد
    </p>
    <p align="center" dir="RTL">
        نشوفو خيال منو فكل حركة
    </p>
    <p align="center" dir="RTL">
        و صدى صوتو فكل ورقة
    </p>
    <p align="center" dir="RTL">
        و ملي نݣلس نلقاه ونيسي
    </p>
    <p align="center" dir="RTL">
        و ملي نمشي يقرب ليا طريقي
    </p>
    <p align="center" dir="RTL">
        محبوبي واحد لا اله الا هو
    </p>
    <p align="center" dir="RTL">
        محبوبي واحد نرجى فضلو و سماعو
    </p>
    <p align="center" dir="RTL">
        محبوبي واحد ما نقدر على فراقو
    </p>
    <p align="center" dir="RTL">
        لا اله الا هو
    </p>
    <p align="center" dir="RTL">
        ربي سبحانه
    </p>
    <p align="center" dir="RTL">
        سال الناس المروية
    </p>
    <p align="center" dir="RTL">
        سال الحمام الدهبية
    </p>
    <p align="center" dir="RTL">
        سال الروح المهدية
    </p>
    <p align="center" dir="RTL">
        ومن لامني على حبو
    </p>
    <p align="center" dir="RTL">
        يجي يجرب دربو
    </p>
    <p align="center" dir="RTL">
        و يقولي محلا قربو
    </p>
    <p align="center" dir="RTL">
        الله الله الله الله
    </p>
    <p align="center" dir="RTL">
        يا مولانا
    </p>
    <p align="center" dir="RTL">
        لطف بينا و سقينا من ماك
    </p>
    <p align="center" dir="RTL">
        داوينا و صفي سماك
    </p>
    <p align="center" dir="RTL">
        و عطف علينا و قرب ملقاك
    </p>
    <p align="center" dir="RTL">
        يا مولانا الله الله
    </p>
    <p align="center" dir="RTL">
        الا سمعتي الغضب حداك
    </p>
    <p align="center" dir="RTL">
        و الا شفتي الفقر معاك
    </p>
    <p align="center" dir="RTL">
        والا حسيتي بالالم داير فسماك
    </p>
    <p align="center" dir="RTL">
        راه هدا الوقت فاش تشوف راسك
    </p>
    <p align="center" dir="RTL">
        ماشي باش تحاسب ناسك
    </p>
    <p align="center" dir="RTL">
        والسلام
    </p>
    <p align="center" dir="RTL">
        <br/>
        ***
    </p>
    <p align="center" dir="RTL">
        <strong></strong>
    </p>
    <p align="center" dir="RTL">
        <strong></strong>
    </p>
    <p align="center" dir="RTL">
        <strong></strong>
    </p>
    <p align="center" dir="RTL">
        <strong></strong>
    </p>
    <p align="center" dir="RTL">
        <strong></strong>
    </p>
    <h1 dir="RTL">
        <a name="_Toc85566676">دوق الكلام</a>
    </h1>
    <p align="center" dir="RTL">
        الله عليك يا حبيبي
    </p>
    <p align="center" dir="RTL">
        ريحك حنين و جمالك طبيبي
    </p>
    <p align="center" dir="RTL">
        الناس تتمشى حداية
    </p>
    <p align="center" dir="RTL">
        و تتكلم و تدوي معاية
    </p>
    <p align="center" dir="RTL">
        و انا معاك غير نتاية
    </p>
    <p align="center" dir="RTL">
        الصبيان يوريوني طريقك
    </p>
    <p align="center" dir="RTL">
        و النخلة الواقفة
    </p>
    <p align="center" dir="RTL">
        و المصابح الكاشفة
    </p>
    <p align="center" dir="RTL">
        والطبول العازفة
    </p>
    <p align="center" dir="RTL">
        قلبت على لفراق ما لقيت والو
    </p>
    <p align="center" dir="RTL">
        محبوبي شانو عظيم ماكاين بحالو
    </p>
    <p align="center" dir="RTL">
        انا ماشي دق فراقو
    </p>
    <p align="center" dir="RTL">
        وما عندي لاين على طريقو
    </p>
    <p align="center" dir="RTL">
        هو حق كنت داس نفسي فخيالو
    </p>
    <p align="center" dir="RTL">
        و لقيت روحي شامخة فكمالو
    </p>
    <p align="center" dir="RTL">
        السحاب العالي ساير بأمر الله
    </p>
    <p align="center" dir="RTL">
        و صرخة المظلوم توصل لسماه
    </p>
    <p align="center" dir="RTL">
        و السر المكنون فين مشيتي تلقاه
    </p>
    <p align="center" dir="RTL">
        كلام لحبيب ينسيك جروحك
    </p>
    <p align="center" dir="RTL">
        غربي وديع يبرد حروقك
    </p>
    <p align="center" dir="RTL">
        و ذكر العظيم يصفي عروقك
    </p>
    <p align="center" dir="RTL">
        دوق كلام المعشوق و زورو
    </p>
    <p align="center" dir="RTL">
        تموج مع هواه و توهج فنورو
    </p>
    <p align="center" dir="RTL">
        و كون بالصفا و قول كلام لوفى فحضورو
    </p>
    <p align="center" dir="RTL">
        <br/>
        ***
    </p>
    <h1 dir="RTL">
        <a name="_Toc85566677">نهار الجمعة</a>
    </h1>
    <p align="center" dir="RTL">
        ناس مشات و جات
    </p>
    <p align="center" dir="RTL">
        الغمة خرجات
    </p>
    <p align="center" dir="RTL">
        و فدار لحبيب اللمة تجمعات
    </p>
    <p align="center" dir="RTL">
        ناس زاهية فرحانة
    </p>
    <p align="center" dir="RTL">
        الضحكة فقلوبهم سهرانة
    </p>
    <p align="center" dir="RTL">
        و لقاو صفا رواحهم معانة
    </p>
    <p align="center" dir="RTL">
        ناس رحالة
    </p>
    <p align="center" dir="RTL">
        بغاو يبدلو الحالة
    </p>
    <p align="center" dir="RTL">
        و يلقاو هنا بالهم فالجوالة
    </p>
    <p align="center" dir="RTL">
        ناس نسات الحياة
    </p>
    <p align="center" dir="RTL">
        و ناس فيها شدات
    </p>
    <p align="center" dir="RTL">
        ليهم كلهم المحبة صفات
    </p>
    <p align="center" dir="RTL">
        و فرقة مريضة عيانة
    </p>
    <p align="center" dir="RTL">
        واخرى هائمة حيرانة
    </p>
    <p align="center" dir="RTL">
        كلهم حدانة فحب العالي مولانا
    </p>
    <p align="center" dir="RTL">
        يا رب العباد و جامع لحباب
    </p>
    <p align="center" dir="RTL">
        تاوي قلوبنا حنى خاوا و صحاب
    </p>
    <p align="center" dir="RTL">
        بالصفا و المروة ما يدخل بيناتنا عتاب
    </p>
    <p align="center" dir="RTL">
        قولو يا هلي و صحابي
    </p>
    <p align="center" dir="RTL">
        واش اللي يبغي فسرو لون الزهر الصافي
    </p>
    <p align="center" dir="RTL">
        يعاتبوه بجرم الحب الخفي
    </p>
    <p align="center" dir="RTL">
        واللي جهر بحبو
    </p>
    <p align="center" dir="RTL">
        قولولي اشنو دنبو
    </p>
    <p align="center" dir="RTL">
        راه خلى بقلبو
    </p>
    <p align="center" dir="RTL">
        بيني و بينك سر ما تعرفو غير نتاية
    </p>
    <p align="center" dir="RTL">
        حبي ليك عدب و قرار ساسو معاية
    </p>
    <p align="center" dir="RTL">
        عشقي ليك عجب و ما يكون حلى من هواية
    </p>
    <p align="center" dir="RTL">
        يا اللي عارف كل حبة رقيقة
    </p>
    <p align="center" dir="RTL">
        قولي آش جاب الوهم للحقيقة
    </p>
    <p align="center" dir="RTL">
        لحت راسي فبير الهول
    </p>
    <p align="center" dir="RTL">
        كان يحسابلي فالاول غول
    </p>
    <p align="center" dir="RTL">
        و غرقت و سطو و بديت نسير فعمقو مدلول
    </p>
    <p align="center" dir="RTL">
        و ملي دقتو ،ملي دقتو و لمحة فيه المعقول
    </p>
    <p align="center" dir="RTL">
        لقيت ماء عدب من صفا الروح، عجب
    </p>
    <p align="center" dir="RTL">
        وبديت نكتب
    </p>
    <p align="center" dir="RTL">
        لا اله الا الله
    </p>
    <p align="center" dir="RTL">
        و مع تيسير الله
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566678">يا لحبيب الدائم</a>
    </h1>
    <p align="center" dir="RTL">
        يا لحبيب الدائم
    </p>
    <p align="center" dir="RTL">
        شوقك فعيني باين
    </p>
    <p align="center" dir="RTL">
        و كلامك فبالي كاين
    </p>
    <p align="center" dir="RTL">
        يا لحبيب الدائم
    </p>
    <p align="center" dir="RTL">
        سلامك راه حياني
    </p>
    <p align="center" dir="RTL">
        و رموشي بين جفاني
    </p>
    <p align="center" dir="RTL">
        تتحرك بهواك و عقلي يتمناك
    </p>
    <p align="center" dir="RTL">
        يا لحبيب الدائم
    </p>
    <p align="center" dir="RTL">
        انا قلبي فحبك هايم
    </p>
    <p align="center" dir="RTL">
        و عقلي يتمناك
    </p>
    <p align="center" dir="RTL">
        يا سلام ملي نلقاك
    </p>
    <p align="center" dir="RTL">
        و آه يا محلاك
    </p>
    <p align="center" dir="RTL">
        حروفك جميلة و ضحكتك راها دليلة
    </p>
    <p align="center" dir="RTL">
        نبغي نسمعك الليلة
    </p>
    <p align="center" dir="RTL">
        و نطير فسماك الجميلة
    </p>
    <p align="center" dir="RTL">
        يا لحبيب الدائم
    </p>
    <p align="center" dir="RTL">
        انا كلامي جايك عايم
    </p>
    <p align="center" dir="RTL">
        فبحور حبك و هواك
    </p>
    <p align="center" dir="RTL">
        يا لحبيب الدائم
    </p>
    <p align="center" dir="RTL">
        انا روحي تتسناك
    </p>
    <p align="center" dir="RTL">
        وبالي غير معاك
    </p>
    <p align="center" dir="RTL">
        حبك حيرني
    </p>
    <p align="center" dir="RTL">
        هواك سهرني
    </p>
    <p align="center" dir="RTL">
        انا و النجوم كثار
    </p>
    <p align="center" dir="RTL">
        وراه العشق حلال
    </p>
    <p align="center" dir="RTL">
        يا لحبيب الدائم
    </p>
    <p align="center" dir="RTL">
        انا قلبي راهو هايم
    </p>
    <p align="center" dir="RTL">
        فحبك و هاك
    </p>
    <p align="center" dir="RTL">
        يا لحبيب الدائم
    </p>
    <p align="center" dir="RTL">
        زينك حيرني
    </p>
    <p align="center" dir="RTL">
        عشقك حولني
    </p>
    <p align="center" dir="RTL">
        يا لحبيب الدائم
    </p>
    <p align="center" dir="RTL">
        <br/>
        ***
    </p>
    <h1 dir="RTL">
        <a name="_Toc85566679">داويني</a>
    </h1>
    <p align="center" dir="RTL">
        يا حبيب الجوارح و الروح
    </p>
    <p align="center" dir="RTL">
        داويني قلبي مجروح
    </p>
    <p align="center" dir="RTL">
        العقل تايه و عطرك يفوح
    </p>
    <p align="center" dir="RTL">
        ما صبت منك هروب
    </p>
    <p align="center" dir="RTL">
        حبي ليك راه مكتوب
    </p>
    <p align="center" dir="RTL">
        و الصحف شاهدة يا لمحبوب
    </p>
    <p align="center" dir="RTL">
        راك معاية، مرافقني فهناية
    </p>
    <p align="center" dir="RTL">
        راك ويايا ، تسمع رجايا فشقاية
    </p>
    <p align="center" dir="RTL">
        قبلتي دعايا و تصفيتي سماية
    </p>
    <p align="center" dir="RTL">
        فكل لحظة انت هو ، انت المحمود
    </p>
    <p align="center" dir="RTL">
        فكل رمشة انت هو ، انت الموجود
    </p>
    <p align="center" dir="RTL">
        و فهاد اللحظة حتا هي ، انت المعبود
    </p>
    <p align="center" dir="RTL">
        راك ريحتي بالي
    </p>
    <p align="center" dir="RTL">
        و حيدتي هوالي
    </p>
    <p align="center" dir="RTL">
        وعدتيلي ليام لخوالي
    </p>
    <p align="center" dir="RTL">
        انا معاك ليوم ، اليوم ليوم
    </p>
    <p align="center" dir="RTL">
        حيت ديما كنت معاك فهاد ليوم
    </p>
    <p align="center" dir="RTL">
        فهاد اللحظة السعيدة لفراق مالو لزوم
    </p>
    <p align="center" dir="RTL">
        راني نسيت الماضي و الذكريات
    </p>
    <p align="center" dir="RTL">
        و الحلوم العتاب و الاهات
    </p>
    <p align="center" dir="RTL">
        و نسيت غدا و حساب السنوات
    </p>
    <p align="center" dir="RTL">
        كل ما يهمني هو هاد اللحظة
    </p>
    <p align="center" dir="RTL">
        راني معاك تسمع شكاية وانا وياك حداية
    </p>
    <p align="center" dir="RTL">
        و تخفف عليا ما جارت بيه، نفسي لعليلة
    </p>
    <p align="center" dir="RTL">
        قاليك شوية لربي و شويا لعبدو ،انا ربي بغيتو وحدو، يا سيدي ردني ليك
    </p>
    <p align="center" dir="RTL">
        ملي ننساك و نتوه فبحور النفس راني نترجاك
    </p>
    <p align="center" dir="RTL">
        انا ماشي الانا ، انا انت و انا ، بجوج فهواك
    </p>
    <p align="center" dir="RTL">
        ننشد ليك احلى الالحان
    </p>
    <p align="center" dir="RTL">
        و نغني ليك ملحون
    </p>
    <p align="center" dir="RTL">
        و ننضم ليك غيوان
    </p>
    <p align="center" dir="RTL">
        غير شفق يا الرحمان
    </p>
    <p align="center" dir="RTL">
        و انت ياربي الظاهر للعيان و الباطن عليها
    </p>
    <p align="center" dir="RTL">
        بغيت صفا روحي و لا نخليها
    </p>
    <p align="center" dir="RTL">
        و نلقى صحتي و حياتي ما نعطيها
    </p>
    <p align="center" dir="RTL">
        انت يا ربي الاول بلا عنوان و التالي فيها بلا حدود
    </p>
    <p align="center" dir="RTL">
        نطلب وصلك و عشقك ، جود يا ودود
    </p>
    <p align="center" dir="RTL">
        و كتبلي نفس راضية مرضية و بغيتها يا ربي هدية
    </p>
    <p align="center" dir="RTL">
        شكون يحاسبني على قوالي
    </p>
    <p align="center" dir="RTL">
        علاش تلوموني على فعالي
    </p>
    <p align="center" dir="RTL">
        راني بيني و بين الرب العالي
    </p>
    <p align="center" dir="RTL">
        نطلبو و نرجاه و نسال كل ما نتمناه وهو عالم بحالي
    </p>
    <p align="center" dir="RTL">
        لا اله الا الله ، ماكاين غير الله
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566680">وهم الزمان</a>
    </h1>
    <p align="center" dir="RTL">
        هادي حكاية جوج عشران
    </p>
    <p align="center" dir="RTL">
        داقو كاس وحدة فيوم من ليام
    </p>
    <p align="center" dir="RTL">
        شربو و سقاو عطش الزمان
    </p>
    <p align="center" dir="RTL">
        الاول ݣال الله يداومها علينا عوام
    </p>
    <p align="center" dir="RTL">
        لقيت سعادتي فهاد اللحظة و محلاه من مكان
    </p>
    <p align="center" dir="RTL">
        صاحبو ثار عليه و حلف إين يمشي و يخليه
    </p>
    <p align="center" dir="RTL">
        و قاليه واش راك مريض و تمرض فيا
    </p>
    <p align="center" dir="RTL">
        آش شفتي فيه من مزية
    </p>
    <p align="center" dir="RTL">
        لاح الكاس و قال حيد عليا هاد الخطية
    </p>
    <p align="center" dir="RTL">
        هذا ماهو ماء حلو وانت بنتلي تتبهلل و ردو
    </p>
    <p align="center" dir="RTL">
        يا خليلي صبر ما بقا والو و نوصلو
    </p>
    <p align="center" dir="RTL">
        لبلاد لحلام
    </p>
    <p align="center" dir="RTL">
        تما نصيبو ما عدب من أرض الجنان
    </p>
    <p align="center" dir="RTL">
        يحيي فينا لعظام و يتبت لينا لقدام
    </p>
    <p align="center" dir="RTL">
        الاول صبر عليه و قاله زيد معايا و قرب حداية
    </p>
    <p align="center" dir="RTL">
        نشوفو هاد لبلاد العجيبة و انا نحب المشية البعيدة
    </p>
    <p align="center" dir="RTL">
        فالطريق صاحبو فرغ صبرو
    </p>
    <p align="center" dir="RTL">
        و بدا يويل على زهرو
    </p>
    <p align="center" dir="RTL">
        و ما دار زمان معاه و فين تلات بيه ليام
    </p>
    <p align="center" dir="RTL">
        قاليه شوف يا صاحبي فين حناية
    </p>
    <p align="center" dir="RTL">
        هادي ماشي طريق ، هادي حريق
    </p>
    <p align="center" dir="RTL">
        بطا عليا و قتاش نوصلو مليت و رجلي حصلو
    </p>
    <p align="center" dir="RTL">
        فالثلث الخالي
    </p>
    <p align="center" dir="RTL">
        صاحبو غادي ويتأمل فسرو
    </p>
    <p align="center" dir="RTL">
        حتى وصلو لبلاد الجنان و لما لحلو
    </p>
    <p align="center" dir="RTL">
        ولقاو فيها كولشي مزيان
    </p>
    <p align="center" dir="RTL">
        لما عدب و حداه شجر الرمان
    </p>
    <p align="center" dir="RTL">
        و من كل حاجة، موجود ، فضل من الرحمان
    </p>
    <p align="center" dir="RTL">
        لعشير الاول كيف عادتو حمد اللي صور حالتو
    </p>
    <p align="center" dir="RTL">
        و قال الله يداومها علينا عوام
    </p>
    <p align="center" dir="RTL">
        لقيت سعادتي فهاد اللحظة و محلاه من مكان
    </p>
    <p align="center" dir="RTL">
        و هاكدا دازو لعوام.
    </p>
    <p align="center" dir="RTL">
        و ثاني و يل ثاني و قال خطايا و خصارتي هناية
    </p>
    <p align="center" dir="RTL">
        وشكون ݣالي هاد لمكان يدوم حداية
    </p>
    <p align="center" dir="RTL">
        انا نخاف من كثرة الزواق
    </p>
    <p align="center" dir="RTL">
        و نخاف هاد الحال ما يدوم و يفنى الرواق
    </p>
    <p align="center" dir="RTL">
        خاصني من ليوم نبدا نخزن
    </p>
    <p align="center" dir="RTL">
        نجمع و نكنز لدوائر الزمان
    </p>
    <p align="center" dir="RTL">
        و خاصني قبل هادشي كامل
    </p>
    <p align="center" dir="RTL">
        نتعلم حديثهم و كيف نتعامل
    </p>
    <p align="center" dir="RTL">
        و تعلم و جال
    </p>
    <p align="center" dir="RTL">
        و طال عليه الحال
    </p>
    <p align="center" dir="RTL">
        و زاد قال
    </p>
    <p align="center" dir="RTL">
        هادشي ما هناني
    </p>
    <p align="center" dir="RTL">
        راحتي ما صبتها و غي زاد شطاني
    </p>
    <p align="center" dir="RTL">
        لازمني مرة ݣادة و على الزمان شادة
    </p>
    <p align="center" dir="RTL">
        و كان اللي كان
    </p>
    <p align="center" dir="RTL">
        و ولدو صبيان
    </p>
    <p align="center" dir="RTL">
        و خاف صاحبنا عليهم
    </p>
    <p align="center" dir="RTL">
        و كيفاش يدير باش يربيهم
    </p>
    <p align="center" dir="RTL">
        قلبو عامر و لازم يحن فيهم
    </p>
    <p align="center" dir="RTL">
        ولازم من لسرار و كنوز الدنيا يوريهم
    </p>
    <p align="center" dir="RTL">
        بقا معاهم حتى كبرو
    </p>
    <p align="center" dir="RTL">
        و هو مازال ما لقى زهرو
    </p>
    <p align="center" dir="RTL">
        ولا صاب هناه و لا الفرحة معاه
    </p>
    <p align="center" dir="RTL">
        العشران كبرو
    </p>
    <p align="center" dir="RTL">
        و تلاقاو فوسط الجنان
    </p>
    <p align="center" dir="RTL">
        قاليه كيف حوالك ، بنتيلي مشطون بالك
    </p>
    <p align="center" dir="RTL">
        قاليه مالقيت راحة فهاد الساحة
    </p>
    <p align="center" dir="RTL">
        و جبدو كلامهم و تفكروا يامهم
    </p>
    <p align="center" dir="RTL">
        و حكاو حلامهم
    </p>
    <p align="center" dir="RTL">
        بطا عليا وقتاش نزوج وليداتي
    </p>
    <p align="center" dir="RTL">
        و يخلفوني بعد مماتي
    </p>
    <p align="center" dir="RTL">
        تما يكمل رجايا و نلقا راحتي
    </p>
    <p align="center" dir="RTL">
        قاليه صاحبو هذا و هم الزمان
    </p>
    <p align="center" dir="RTL">
        تخلي اللحظة و تتسنا غدا و تأجل فرحتك و هناك
    </p>
    <p align="center" dir="RTL">
        راه ربي من خيرو عطاك
    </p>
    <p align="center" dir="RTL">
        شوف معايا كولشي حداك
    </p>
    <p align="center" dir="RTL">
        راحتك و هناك فهاد لحظة
    </p>
    <p align="center" dir="RTL">
        و لا تخلي ليوم و تهرب لغدا
    </p>
    <p align="center" dir="RTL">
        هادشي اللي تعلمت من قصتك
    </p>
    <p align="center" dir="RTL">
        من نهار بدينا حتى وصلنا و ليوم تلاقينا
    </p>
    <p align="center" dir="RTL">
        قاليه نعام يا عشير الدوام
    </p>
    <p align="center" dir="RTL">
        كلامك صحيح و تفسيرك تمام
    </p>
    <p align="center" dir="RTL">
        كنت مشطون على طول لعوام
    </p>
    <p align="center" dir="RTL">
        مانصبر على حاجة ونبغيها ديما بالزحام
    </p>
    <p align="center" dir="RTL">
        وهاكدا حالنا كاملين
    </p>
    <p align="center" dir="RTL">
        سايرين فالدنيا و بيها حايرين
    </p>
    <p align="center" dir="RTL">
        و فحباس الماضي و المستقبل ݣالسين
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566681">سؤال</a>
    </h1>
    <p align="center" dir="RTL">
        سولت راسي شحال تكون فالدنيا من وريدة
    </p>
    <p align="center" dir="RTL">
        شحال من وحدة حداية و شحال راها بعيدة
    </p>
    <p align="center" dir="RTL">
        و زدة ݣلت معا راسي أجي نسول وحيدة
    </p>
    <p align="center" dir="RTL">
        ݣلت لزهرتي يا لكبيدة يا من رائحتها فريدة
    </p>
    <p align="center" dir="RTL">
        شحال تكونو فملك الله
    </p>
    <p align="center" dir="RTL">
        شحال بيكم ݣاع من الزهر واللي سواه
    </p>
    <p align="center" dir="RTL">
        و شحال منكم معاية و شحال من بعيد نرجاه
    </p>
    <p align="center" dir="RTL">
        حسبي و دققي راني حرت وتهت فهواه
    </p>
    <p align="center" dir="RTL">
        واش غير نتي اللي معاية
    </p>
    <p align="center" dir="RTL">
        واش ماكاين غير سماية
    </p>
    <p align="center" dir="RTL">
        نطلب ربي يسمع رجايا
    </p>
    <p align="center" dir="RTL">
        و داك الورد العزيز نلقاه
    </p>
    <p align="center" dir="RTL">
        جاوباتني
    </p>
    <p align="center" dir="RTL">
        قالتلي يا عشيق الدلال
    </p>
    <p align="center" dir="RTL">
        يا اللي عجبو هاد الحال
    </p>
    <p align="center" dir="RTL">
        و اللي طريقو ورود و عشيقو كمال
    </p>
    <p align="center" dir="RTL">
        حنى منا وحدة و حيدة
    </p>
    <p align="center" dir="RTL">
        قلت ليها يا ريم
    </p>
    <p align="center" dir="RTL">
        كلامك ماهو مفهوم
    </p>
    <p align="center" dir="RTL">
        و سرك باقي مكتوم
    </p>
    <p align="center" dir="RTL">
        كيفاش نشوف قدامي من لوان صفوف
    </p>
    <p align="center" dir="RTL">
        ومن السميات حروف و حروف
    </p>
    <p align="center" dir="RTL">
        قالتلي يا لعاشق
    </p>
    <p align="center" dir="RTL">
        جدرنا واحد ثابت راسخ فالارض العتيدة
    </p>
    <p align="center" dir="RTL">
        و لوانا ما هي غير مراية
    </p>
    <p align="center" dir="RTL">
        و سمياتنا هي وصف و حكاية
    </p>
    <p align="center" dir="RTL">
        حكاية ليام اللي نعيدوها من زمان
    </p>
    <p align="center" dir="RTL">
        قلت ليها يا وردة الحب و الكمال
    </p>
    <p align="center" dir="RTL">
        يا اللي عشقك سهرني هادا شحال
    </p>
    <p align="center" dir="RTL">
        علاش حالي على هاد الحال
    </p>
    <p align="center" dir="RTL">
        قالتلي يا درويش انت انا و لفراق محال
    </p>
    <p align="center" dir="RTL">
        <br/>
        <br/>
        ***
    </p>
    <h1 dir="RTL">
        <a name="_Toc85566682">لحباب</a>
    </h1>
    <p align="center" dir="RTL">
        ناس كي الجوهر المكنون
    </p>
    <p align="center" dir="RTL">
        دايرهم فقلبي و وسط لعيون
    </p>
    <p align="center" dir="RTL">
        كلامكم ليا من القلب للسان موصون
    </p>
    <p align="center" dir="RTL">
        لزام عليا نحبكم راكم خوان
    </p>
    <p align="center" dir="RTL">
        الا قالولك راك فالدنيا درتي كلشي
    </p>
    <p align="center" dir="RTL">
        خدمتي و تعبتي و بنيتي ما يكفي
    </p>
    <p align="center" dir="RTL">
        درتي اللازم و ما خليتي شي
    </p>
    <p align="center" dir="RTL">
        فهاد اللحظة ما خاصك و بقالك دير شي
    </p>
    <p align="center" dir="RTL">
        يديك هزات الصحاري و غربلتيها
    </p>
    <p align="center" dir="RTL">
        و برجليك ݣاع الطرقان دوزتيها
    </p>
    <p align="center" dir="RTL">
        ظهرك هز لجبال و حركتيها
    </p>
    <p align="center" dir="RTL">
        و كتفك حمل بالويدان و صفيتيها
    </p>
    <p align="center" dir="RTL">
        و بعقلك لغاز الحياة فكيتيها
    </p>
    <p align="center" dir="RTL">
        قولي الى عرفتي هادشي ݣاع ديالك
    </p>
    <p align="center" dir="RTL">
        وريني آش دير باش تريح بالك
    </p>
    <p align="center" dir="RTL">
        و تلقى سعادتك و هناك
    </p>
    <p align="center" dir="RTL">
        و تلقى للحبيب اللي يتمناك
    </p>
    <p align="center" dir="RTL">
        عيش اللحظة باللي فيها
    </p>
    <p align="center" dir="RTL">
        دوق الدنيا و عاشر ماليها
    </p>
    <p align="center" dir="RTL">
        و صون العشرة و كرامتك لا تخليها
    </p>
    <p align="center" dir="RTL">
        وحمد الله و شكرو و زيد سلام عليه
    </p>
    <p align="center" dir="RTL">
        راه سلامو مايغيب عليك
    </p>
    <p align="center" dir="RTL">
        نورو يوصل ليك
    </p>
    <p align="center" dir="RTL">
        يحركك و يقويك
    </p>
    <p align="center" dir="RTL">
        و يعلمك و يدويك
    </p>
    <p align="center" dir="RTL">
        آه يا بنادم
    </p>
    <p align="center" dir="RTL">
        يا إنسان
    </p>
    <p align="center" dir="RTL">
        يا شريف عبد و خادم
    </p>
    <p align="center" dir="RTL">
        يا بشر ، مواطن و حاكم
    </p>
    <p align="center" dir="RTL">
        سمي راسك كيف بغيت
    </p>
    <p align="center" dir="RTL">
        و نعاود نوصيك
    </p>
    <p align="center" dir="RTL">
        ما تنساش شكون نتا
    </p>
    <p align="center" dir="RTL">
        يا روح راحتي و هنايا
    </p>
    <p align="center" dir="RTL">
        يا هم حالي و صفايا
    </p>
    <p align="center" dir="RTL">
        يا اللي جابك الله معايا
    </p>
    <p align="center" dir="RTL">
        فهاد ليام
    </p>
    <p align="center" dir="RTL">
        راحتي و صفايا وياك
    </p>
    <p align="center" dir="RTL">
        وملي نكون نهضر معاك
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566683">لحساب</a>
    </h1>
    <p align="center" dir="RTL">
        نبدا كلامي بسم الله
    </p>
    <p align="center" dir="RTL">
        و نثني بالحمد لله
    </p>
    <p align="center" dir="RTL">
        و الثالثه سلامي ليه
    </p>
    <p align="center" dir="RTL">
        نطلب الهداية و نورو نبغيه
    </p>
    <p align="center" dir="RTL">
        و الخامسة لطفو نترجاه
    </p>
    <p align="center" dir="RTL">
        كلام الروح
    </p>
    <p align="center" dir="RTL">
        دوا لكل الجروح
    </p>
    <p align="center" dir="RTL">
        و بيه قلب العاشق يفوح
    </p>
    <p align="center" dir="RTL">
        كلام دائم و حقيقة ما تروح
    </p>
    <p align="center" dir="RTL">
        يا لحاير فهاد لكلام
    </p>
    <p align="center" dir="RTL">
        مازال توريك ليام
    </p>
    <p align="center" dir="RTL">
        راها معانا على الدوام
    </p>
    <p align="center" dir="RTL">
        تسوى كنوز الدنيا و زيد زيد بلا سوام
    </p>
    <p align="center" dir="RTL">
        لا تعاتب بين هواسك لبنادم زلة
    </p>
    <p align="center" dir="RTL">
        كون بحال النخلة
    </p>
    <p align="center" dir="RTL">
        تشاهد السحاب يدوز فالسما
    </p>
    <p align="center" dir="RTL">
        و الفلك يسير فوق لما
    </p>
    <p align="center" dir="RTL">
        فلا تبدل فيه كلمة
    </p>
    <p align="center" dir="RTL">
        يا الريم الدليلة
    </p>
    <p align="center" dir="RTL">
        يا حبي الجميلة
    </p>
    <p align="center" dir="RTL">
        نبغي تطول هاد الليلة
    </p>
    <p align="center" dir="RTL">
        و نزيد نقرب ليك قياس فتيلة
    </p>
    <p align="center" dir="RTL">
        واش السحاب نتبعوه الى بان
    </p>
    <p align="center" dir="RTL">
        واش تحير الا جاك البرهان
    </p>
    <p align="center" dir="RTL">
        كون بحال العشيق السهران
    </p>
    <p align="center" dir="RTL">
        اللي فحبيبتو هايم و عشقو ليها باين
    </p>
    <p align="center" dir="RTL">
        ه‍ُ لعضيم بلا كلالة
    </p>
    <p align="center" dir="RTL">
        ه‍ُ الحكيم بلا جدالة
    </p>
    <p align="center" dir="RTL">
        ه‍ُ السميع بلا قوالة
    </p>
    <p align="center" dir="RTL">
        داويلي علايلي و رشدلي فعايلي
    </p>
    <p align="center" dir="RTL">
        يا مالك امري و انت مول لحيلة
    </p>
    <p align="center" dir="RTL">
        لا حيلة مع الله
    </p>
    <p align="center" dir="RTL">
        لا حيلة معاك و لا نفاق
    </p>
    <p align="center" dir="RTL">
        معاك عمري صفا من الكاس البراق
    </p>
    <p align="center" dir="RTL">
        و فحبك يا حبيب حياتي راني نشتاق
    </p>
    <p align="center" dir="RTL">
        و معاك نهدي حياتي و نصرح بلا زواق
    </p>
    <p align="center" dir="RTL">
        لا تخاف ، لا تخاف
    </p>
    <p align="center" dir="RTL">
        راه عكس الخوف ماشي الشدة
    </p>
    <p align="center" dir="RTL">
        و ماشي الشجاعة و الثورة
    </p>
    <p align="center" dir="RTL">
        عكسو هو الحب فݣاع الحوال
    </p>
    <p align="center" dir="RTL">
        ونبغي كيف كانت لعمال
    </p>
    <p align="center" dir="RTL">
        حب شامل
    </p>
    <p align="center" dir="RTL">
        يضم العالم بين دراعو
    </p>
    <p align="center" dir="RTL">
        ويبرد الغضبان و يطفي صداعو
    </p>
    <p align="center" dir="RTL">
        و يجمع الاخوان على طبلتو
    </p>
    <p align="center" dir="RTL">
        و يصالح العديان فݣلستو
    </p>
    <p align="center" dir="RTL">
        يا الحب الكامل يا المعبود
    </p>
    <p align="center" dir="RTL">
        حب خالص مطلق لا محدود
    </p>
    <p align="center" dir="RTL">
        حب قوي ما تهرسو هواجس ليام و اللحود
    </p>
    <p align="center" dir="RTL">
        لا خيانة معاه و لا غدر مرصود
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566684">الحب جامعنا من زمان</a>
    </h1>
    <p align="center" dir="RTL">
        السلام عليكم بخير ؟
    </p>
    <p align="center" dir="RTL">
        فين كنتي و آش دير ؟
    </p>
    <p align="center" dir="RTL">
        أجي نديرو طرحة ديال البغرير
    </p>
    <p align="center" dir="RTL">
        و نسقيوه عسل و زبدة مع براد كبير
    </p>
    <p align="center" dir="RTL">
        نعاودو حكاياتنا و اللي فات
    </p>
    <p align="center" dir="RTL">
        ونجبدو الماضي بالجميل و الاهات
    </p>
    <p align="center" dir="RTL">
        و نحمدو ربي على حياتنا كولات
    </p>
    <p align="center" dir="RTL">
        نلقاو السعادة و راحة البال كالعادة
    </p>
    <p align="center" dir="RTL">
        توحشت الݣلسة حداك
    </p>
    <p align="center" dir="RTL">
        بغيت نحلق فسماك
    </p>
    <p align="center" dir="RTL">
        ضمني لصدرك راني نترجاك
    </p>
    <p align="center" dir="RTL">
        وحكيلي سرك و آش دار الزمان معاك
    </p>
    <p align="center" dir="RTL">
        ويلا ما عجباتكش نديرو شي قهيوة
    </p>
    <p align="center" dir="RTL">
        راني عارف كاسك و فالسكار حاسب قياسك
    </p>
    <p align="center" dir="RTL">
        نجبدو كلام عظيم و نديرو حوار حكيم
    </p>
    <p align="center" dir="RTL">
        يا ولفي ݣاع هادشي عيان
    </p>
    <p align="center" dir="RTL">
        بيني و بينك سر ما يدركو زمان
    </p>
    <p align="center" dir="RTL">
        والفراق بينا مالو حسبان
    </p>
    <p align="center" dir="RTL">
        حنا دات وحدة ما تعرف مكان
    </p>
    <p align="center" dir="RTL">
        يا ولفي كون جات عليا ما نفارقك
    </p>
    <p align="center" dir="RTL">
        يا سعدي مد يدك ليا راني مرافقك
    </p>
    <p align="center" dir="RTL">
        و ديني جول بيا و علمني معارفك
    </p>
    <p align="center" dir="RTL">
        راه لفراق داق بيا و بغيت نجالسك
    </p>
    <p align="center" dir="RTL">
        يا ولفي الحب جامعنا من زمان
    </p>
    <p align="center" dir="RTL">
        و اللي فقلبي ليك و دقاتو ميزان
    </p>
    <p align="center" dir="RTL">
        تنبض و تتنهد و تسقي الشريان
    </p>
    <p align="center" dir="RTL">
        نرسم لوحتك فعلامي و نبدع فاللوان
    </p>
    <p align="center" dir="RTL">
        <br/>
        ***
    </p>
    <h1 dir="RTL">
        <a name="_Toc85566685">نسيت باللي نسيت</a>
    </h1>
    <p align="center" dir="RTL">
        فقت من لحلام
    </p>
    <p align="center" dir="RTL">
        وحليت عيني فالظلام
    </p>
    <p align="center" dir="RTL">
        صحيت و لقيت راسي بين ليام
    </p>
    <p align="center" dir="RTL">
        غادي و نعاود فالعوام
    </p>
    <p align="center" dir="RTL">
        صبت روحي وحيد فزحام
    </p>
    <p align="center" dir="RTL">
        ولقيت معايا داك لحبيب الهمام
    </p>
    <p align="center" dir="RTL">
        بيه رتاح بالي و ضوى عليا لرسام
    </p>
    <p align="center" dir="RTL">
        وݣلت مع راسي واش حبو يتنسا
    </p>
    <p align="center" dir="RTL">
        واش إحساسي يتقصى
    </p>
    <p align="center" dir="RTL">
        واش المسيرة ترصا
    </p>
    <p align="center" dir="RTL">
        صلاتي ليه دائمة
    </p>
    <p align="center" dir="RTL">
        ما دامة الشمس عايمة
    </p>
    <p align="center" dir="RTL">
        صلاتي ليه قايمة
    </p>
    <p align="center" dir="RTL">
        ما دامت المودة رايمة
    </p>
    <p align="center" dir="RTL">
        صلاتي ليه قايمة
    </p>
    <p align="center" dir="RTL">
        من اللي نصبح حتى نحط راسي
    </p>
    <p align="center" dir="RTL">
        و نزيد سلام فنعاسي و محبة بين هواسي
    </p>
    <p align="center" dir="RTL">
        و نعمل لخير و نرجا فضلو و عطاه
    </p>
    <p align="center" dir="RTL">
        هو خليلي و كلما نتمناه
    </p>
    <p align="center" dir="RTL">
        يا اللي عجبو حالي
    </p>
    <p align="center" dir="RTL">
        و بغا يدير بحالي
    </p>
    <p align="center" dir="RTL">
        و إلا جاه عشقو غالي
    </p>
    <p align="center" dir="RTL">
        راه ليه غادي
    </p>
    <p align="center" dir="RTL">
        و طريقنا وحدة صابة ليه
    </p>
    <p align="center" dir="RTL">
        موتنا و حياتنا بين يديه
    </p>
    <p align="center" dir="RTL">
        و رواحنا ملكو و مرضنا يشافيه
    </p>
    <p align="center" dir="RTL">
        كلامو جوهر مرصع بالحجر لكريم
    </p>
    <p align="center" dir="RTL">
        شوقو بحر و أمرو شانو عظيم
    </p>
    <p align="center" dir="RTL">
        اللي نزل فبحارو و شاف سرارو موحال شي نهار تعرف خبارو
    </p>
    <p align="center" dir="RTL">
        راه ماه عدب و ملوحتو حلاوة رواح معايا روحك تداوا
    </p>
    <p align="center" dir="RTL">
        اييه عليك الايام
    </p>
    <p align="center" dir="RTL">
        تدوزي و تخليني فالتخمام
    </p>
    <p align="center" dir="RTL">
        جمالك سلبني ملي شفتو
    </p>
    <p align="center" dir="RTL">
        و كلامك حيرني ملي عرفتو
    </p>
    <p align="center" dir="RTL">
        و حروفك ثابتة و زينك راني وصفتو
    </p>
    <p align="center" dir="RTL">
        عطيني من حبك رشفة
    </p>
    <p align="center" dir="RTL">
        و سيري معاية بديك الخفة
    </p>
    <p align="center" dir="RTL">
        يا من عارفين هاد العدرة
    </p>
    <p align="center" dir="RTL">
        راه ليها شواقي تسير و نضوي صباعي بعشرة
    </p>
    <p align="center" dir="RTL">
        يا ودي آه يا ودي عيدلي ما فالخاطر
    </p>
    <p align="center" dir="RTL">
        عيدلي اللي بغيتي و قولي آش حبيتي
    </p>
    <p align="center" dir="RTL">
        انا غلام فعشقك يا هاد لحمام
    </p>
    <p align="center" dir="RTL">
        اللي زارني نهار عيدي و حيا فيا ليام
    </p>
    <p align="center" dir="RTL">
        ليام اللي نسيتهم ، ونسيت باللي نسيتهم
    </p>
    <p align="center" dir="RTL">
        الخايبة هي تنسا الحاجة باللي نسيتيها
    </p>
    <p align="center" dir="RTL">
        اما ادا نسيتي راك مفكر باللي نسيتيها
    </p>
    <p align="center" dir="RTL">
        عاري عليك فكرني فيها
    </p>
    <p align="center" dir="RTL">
        <br/>
        ***
    </p>
    <h1 dir="RTL">
        <a name="_Toc85566686">اللي داق من كاسو ماهو سقيم</a>
    </h1>
    <p align="center" dir="RTL">
        راني معاك يا لحبيب
    </p>
    <p align="center" dir="RTL">
        دوقني من هناك باش نصيب
    </p>
    <p align="center" dir="RTL">
        ملي نبغيك راك ليا قريب
    </p>
    <p align="center" dir="RTL">
        راك فبالي وعليا ما تغيب
    </p>
    <p align="center" dir="RTL">
        حالي ماهو ديالي ، امرك عجيب
    </p>
    <p align="center" dir="RTL">
        معاك نصيب راحتي و هنايا
    </p>
    <p align="center" dir="RTL">
        وقربك مبلغ كل رجايا
    </p>
    <p align="center" dir="RTL">
        وامرك يعطيني كل هنايا
    </p>
    <p align="center" dir="RTL">
        راني ما نعيد فالكلام
    </p>
    <p align="center" dir="RTL">
        راه هذا حال ليام
    </p>
    <p align="center" dir="RTL">
        تجي و تشرح على الدوام
    </p>
    <p align="center" dir="RTL">
        بلي بنادم من طباعو يحكم
    </p>
    <p align="center" dir="RTL">
        يعطيك هوايس راسو ويقسم
    </p>
    <p align="center" dir="RTL">
        يگوليك هواسو و ما يحشم
    </p>
    <p align="center" dir="RTL">
        تيعجبو نعاسو و ما يخمم
    </p>
    <p align="center" dir="RTL">
        غير لوموني على حالي
    </p>
    <p align="center" dir="RTL">
        راني نهضر على اللي جرالي
    </p>
    <p align="center" dir="RTL">
        و طريق طويلة دوزها ݣاع اللي بحالي
    </p>
    <p align="center" dir="RTL">
        أرالي من كاسك و سقيني لمرار
    </p>
    <p align="center" dir="RTL">
        قولي ݣاع لسرار
    </p>
    <p align="center" dir="RTL">
        بينلي عيبي و لا تخلي
    </p>
    <p align="center" dir="RTL">
        لا تخلي من جهتك شي
    </p>
    <p align="center" dir="RTL">
        نزلني معاك لبحور التيهان ولا تعلي
    </p>
    <p align="center" dir="RTL">
        راك ما صورتي والو
    </p>
    <p align="center" dir="RTL">
        و اللي فقلبي ما تعرف سرارو
    </p>
    <p align="center" dir="RTL">
        و حبيبي ما كاين بحالو
    </p>
    <p align="center" dir="RTL">
        فوق جبالو رانا ݣالسين
    </p>
    <p align="center" dir="RTL">
        فعلالي دارو رانا زاهيين
    </p>
    <p align="center" dir="RTL">
        اللي داق من كاسو ماهو سقيم
    </p>
    <p align="center" dir="RTL">
        واللي فاق منعاسو راهو رحيم
    </p>
    <p align="center" dir="RTL">
        ياك انا و انت واحد
    </p>
    <p align="center" dir="RTL">
        ياك المركب جامعنا و البحر حاملنا
    </p>
    <p align="center" dir="RTL">
        عيبك هو عيبي
    </p>
    <p align="center" dir="RTL">
        ونبغيك تكون حبيبي
    </p>
    <p align="center" dir="RTL">
        طريقنا وحدة وانت طبيبي
    </p>
    <p align="center" dir="RTL">
        وهاد العيب اللي شفتو فيك
    </p>
    <p align="center" dir="RTL">
        راه فيا انا ،ماشي بغيت نداويك
    </p>
    <p align="center" dir="RTL">
        انت مرايتي يا عمري و عنايتي
    </p>
    <p align="center" dir="RTL">
        ݣولي و زيد و ما تخلي فقلبك شي .
    </p>
    <p align="center" dir="RTL">
        قولي عيبي يا حبيبي
    </p>
    <p align="center" dir="RTL">
        حكيلي زلايلي
    </p>
    <p align="center" dir="RTL">
        لا تستر فعايلي
    </p>
    <p align="center" dir="RTL">
        و داويلي علايلي
    </p>
    <p align="center" dir="RTL">
        يا سيدي
    </p>
    <p align="center" dir="RTL">
        <br/>
        ***
    </p>
    <h1 dir="RTL">
        <a name="_Toc85566687">حبابي نهمو عليا</a>
    </h1>
    <p align="center" dir="RTL">
        حبابي نهمو عليا
    </p>
    <p align="center" dir="RTL">
        و روحي صفاة ليا
    </p>
    <p align="center" dir="RTL">
        أجي عندي تمتمي ليا
    </p>
    <p align="center" dir="RTL">
        يا روحي قولي ليا
    </p>
    <p align="center" dir="RTL">
        دوي معيا لا تخجلي
    </p>
    <p align="center" dir="RTL">
        يا رب العباد
    </p>
    <p align="center" dir="RTL">
        نفوض امري ليك
    </p>
    <p align="center" dir="RTL">
        فياقي و رݣادي بين يديك
    </p>
    <p align="center" dir="RTL">
        و قرار حياتي خليتو ليك
    </p>
    <p align="center" dir="RTL">
        لالة يا لغزالة
    </p>
    <p align="center" dir="RTL">
        لالة يا لالة لغزالة
    </p>
    <p align="center" dir="RTL">
        الى بغيت ننام ديري راسك حداية
    </p>
    <p align="center" dir="RTL">
        طيري و علي فسماية
    </p>
    <p align="center" dir="RTL">
        وملي نفيق نبغي نسمع تنشادك معاية
    </p>
    <p align="center" dir="RTL">
        و نورك ساطع من سفايا لعلاية
    </p>
    <p align="center" dir="RTL">
        حبابي نهمو عليا
    </p>
    <p align="center" dir="RTL">
        ندير ساسي بين يديا
    </p>
    <p align="center" dir="RTL">
        و نشوف سلام روحي
    </p>
    <p align="center" dir="RTL">
        و نداوي كل جروحي
    </p>
    <p align="center" dir="RTL">
        و نخلي لفراق عليا
    </p>
    <p align="center" dir="RTL">
        و نكون مع حبيب عنيا
    </p>
    <p align="center" dir="RTL">
        حبابي نهمو عليا
    </p>
    <p align="center" dir="RTL">
        ما نفكر فما جرا ليا
    </p>
    <p align="center" dir="RTL">
        و لا نخمم فغدا و لا بعدو
    </p>
    <p align="center" dir="RTL">
        ونعبد ربي وحدو
    </p>
    <p align="center" dir="RTL">
        لا كتاب يداوي حالي
    </p>
    <p align="center" dir="RTL">
        ولا حكيم يجاوب سؤالي
    </p>
    <p align="center" dir="RTL">
        ولا عظيم يحرك فيا شعرة
    </p>
    <p align="center" dir="RTL">
        و لا سم يقتل فيا درة
    </p>
    <p align="center" dir="RTL">
        خلينا غير مع هادو
    </p>
    <p align="center" dir="RTL">
        ياك انت خليفة ربي فبلادو
    </p>
    <p align="center" dir="RTL">
        لا تجعل خليفة فوق خليفة
    </p>
    <p align="center" dir="RTL">
        و لا تكون حالتك ضعيفة
    </p>
    <p align="center" dir="RTL">
        راك انت اللي تسير راسك
    </p>
    <p align="center" dir="RTL">
        ما تعطينيش طريق ساسك
    </p>
    <p align="center" dir="RTL">
        ولا تطلب مني نكون قياسك
    </p>
    <p align="center" dir="RTL">
        حبابي نهمو عليا
    </p>
    <p align="center" dir="RTL">
        حنى نجوم مغلفين بجلودنا
    </p>
    <p align="center" dir="RTL">
        والنور اللي تقلب عليه راه وسط قلوبنا
    </p>
    <p align="center" dir="RTL">
        حبابي و سيادي
    </p>
    <p align="center" dir="RTL">
        خليوني مني لله مولانا
    </p>
    <p align="center" dir="RTL">
        هو اللي يسمع رجانا
    </p>
    <p align="center" dir="RTL">
        عمرو ما مشا و خلانا
    </p>
    <p align="center" dir="RTL">
        أمرو صادر و حبو ديما حاضر معانا
    </p>
    <p align="center" dir="RTL">
        يا سيادي يا اهل الاحسان
    </p>
    <p align="center" dir="RTL">
        شفتكوم فكل مكان
    </p>
    <p align="center" dir="RTL">
        و سلامي ليكم يقطع الوديان
    </p>
    <p align="center" dir="RTL">
        نسمع نداكم فالطير ادا غنى
    </p>
    <p align="center" dir="RTL">
        و نلبي رجاكم مع الفقير ادا تمنى
    </p>
    <p align="center" dir="RTL">
        و نطلب صفا حالي مع المشطون ادا تهنى
    </p>
    <p align="center" dir="RTL">
        سيادي نهمو عليا
    </p>
    <p align="center" dir="RTL">
        نداوا بدوا ما بغاه الخاطر
    </p>
    <p align="center" dir="RTL">
        تقيل على القلب و كثير المخاطر
    </p>
    <p align="center" dir="RTL">
        ما بانت فيه فايدة و لا كان ليه مزيه
    </p>
    <p align="center" dir="RTL">
        كل ما فالدنيا واحد مني وليا
    </p>
    <p align="center" dir="RTL">
        حيت تنشوف فيه ربي
    </p>
    <p align="center" dir="RTL">
        و نوسع بيه حبي
    </p>
    <p align="center" dir="RTL">
        و نطلبو يقرب لي دربي
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566688">طبيبي</a>
    </h1>
    <p align="center" dir="RTL">
        سقيني شربة ما
    </p>
    <p align="center" dir="RTL">
        ضوي عليا هاد السما
    </p>
    <p align="center" dir="RTL">
        و حيد من عيني العتما
    </p>
    <p align="center" dir="RTL">
        أرالي ݣاع الموجود
    </p>
    <p align="center" dir="RTL">
        يا لحبيب المعبود
    </p>
    <p align="center" dir="RTL">
        يا الصادق المعهود
    </p>
    <p align="center" dir="RTL">
        علاش الوردة
    </p>
    <p align="center" dir="RTL">
        تفصل رأسها على الجردة
    </p>
    <p align="center" dir="RTL">
        و علاش الثمرة
    </p>
    <p align="center" dir="RTL">
        تفصل رأسها على النخلة
    </p>
    <p align="center" dir="RTL">
        وعلاش الشجرة
    </p>
    <p align="center" dir="RTL">
        تفصل داتها على لجبال
    </p>
    <p align="center" dir="RTL">
        هادا كلام لحكمة ماهو هبال
    </p>
    <p align="center" dir="RTL">
        وهكداك لزام على الغابة و ماليها
    </p>
    <p align="center" dir="RTL">
        و الصحرة و فيافيها
    </p>
    <p align="center" dir="RTL">
        و الارض واللي فيها
    </p>
    <p align="center" dir="RTL">
        أرالي نشرب بركاني
    </p>
    <p align="center" dir="RTL">
        عطني نسقي ݣاع غصاني
    </p>
    <p align="center" dir="RTL">
        وردني ، دنبي عياني
    </p>
    <p align="center" dir="RTL">
        ماك صفاني و عشقك حياني
    </p>
    <p align="center" dir="RTL">
        يا طبيب الروح
    </p>
    <p align="center" dir="RTL">
        يا مداوي لجروح
    </p>
    <p align="center" dir="RTL">
        راه لطفك بلاني
    </p>
    <p align="center" dir="RTL">
        وفراقك عياني
    </p>
    <p align="center" dir="RTL">
        بغيت نطلق عناني
    </p>
    <p align="center" dir="RTL">
        ونفرفر بجنحاني
    </p>
    <p align="center" dir="RTL">
        واش اللي يبغي
    </p>
    <p align="center" dir="RTL">
        نطلبولو الهداية
    </p>
    <p align="center" dir="RTL">
        واش اللي يحكي
    </p>
    <p align="center" dir="RTL">
        نصحولو لحكاية
    </p>
    <p align="center" dir="RTL">
        هادي حكايتي نعيدها عليكم
    </p>
    <p align="center" dir="RTL">
        و معاها سلامي مني لكم
    </p>
    <p align="center" dir="RTL">
        يا حباب الروح ، كلكم بلا فرقة
    </p>
    <p align="center" dir="RTL">
        يا أهل الخير و صفا و أحسن رفقة
    </p>
    <p align="center" dir="RTL">
        اللي حسسني بظلم ، هادا نهار السماحة
    </p>
    <p align="center" dir="RTL">
        و اللي خوفني، ليوم زاد عشقي ليه
    </p>
    <p align="center" dir="RTL">
        و اللي حيرني ، راه حيت تنبغيه
    </p>
    <p align="center" dir="RTL">
        الحاصول و مافيه
    </p>
    <p align="center" dir="RTL">
        كل أمر مايجي غير بضدو
    </p>
    <p align="center" dir="RTL">
        واللي ما عجباتكش فيا
    </p>
    <p align="center" dir="RTL">
        هاديك غير مراية
    </p>
    <p align="center" dir="RTL">
        جرب تصفح عند الظلم
    </p>
    <p align="center" dir="RTL">
        و تحب عند الخوف
    </p>
    <p align="center" dir="RTL">
        و تعطف عند الشدة
    </p>
    <p align="center" dir="RTL">
        و تغفر عند الزلة
    </p>
    <p align="center" dir="RTL">
        عطف على خوك و ماتنساش شكون يكون
    </p>
    <p align="center" dir="RTL">
        روح من الرحمان جات تقريك الحب و لكمال
    </p>
    <p align="center" dir="RTL">
        والسلام
    </p>
    <p align="center" dir="RTL">
        <br/>
        ***
    </p>
    <h1 dir="RTL">
        <a name="_Toc85566689">بسم الله</a>
    </h1>
    <p align="center" dir="RTL">
        بسم الخالق المنان
    </p>
    <p align="center" dir="RTL">
        نبدا كلامي بالسلام على الرحمان
    </p>
    <p align="center" dir="RTL">
        شوقي و سلامي ليه
    </p>
    <p align="center" dir="RTL">
        و كلامي غي عليه
    </p>
    <p align="center" dir="RTL">
        يضرب فالطرقان
    </p>
    <p align="center" dir="RTL">
        راه هو الرزاق و هو مول لمكان
    </p>
    <p align="center" dir="RTL">
        نحس خيالو وسط رسامي
    </p>
    <p align="center" dir="RTL">
        ونسمع كلامو بين عضامي
    </p>
    <p align="center" dir="RTL">
        و حبو عمر ايامي
    </p>
    <p align="center" dir="RTL">
        يا لحبيب يا من داويتي جروحي
    </p>
    <p align="center" dir="RTL">
        و صبرتيني على خدلان ليام
    </p>
    <p align="center" dir="RTL">
        عشقي ليك باين بحال لعلام
    </p>
    <p align="center" dir="RTL">
        امضرى قولي واش خبارك
    </p>
    <p align="center" dir="RTL">
        اش طرى عيدلي ما جرالك
    </p>
    <p align="center" dir="RTL">
        فهاد لحضرة راني طلعت صوارك
    </p>
    <p align="center" dir="RTL">
        نسول فيك و نطرق باب دارك
    </p>
    <p align="center" dir="RTL">
        يا لخليل
    </p>
    <p align="center" dir="RTL">
        أجي معايا يدي فيديك
    </p>
    <p align="center" dir="RTL">
        لا تخاف من اللي عاودو ليك
    </p>
    <p align="center" dir="RTL">
        راه روحي ما تخليك
    </p>
    <p align="center" dir="RTL">
        عقلي يفكر غير فيك
    </p>
    <p align="center" dir="RTL">
        و قلبي مايل ليك
    </p>
    <p align="center" dir="RTL">
        يا لعمر ما تخلينيش نفكر
    </p>
    <p align="center" dir="RTL">
        يا لقمر بغيت معاك نسهر
    </p>
    <p align="center" dir="RTL">
        يا عينيا راني فحبك نتدبر
    </p>
    <p align="center" dir="RTL">
        يا حبيب الروح
    </p>
    <p align="center" dir="RTL">
        الا مشيت موحال نولي
    </p>
    <p align="center" dir="RTL">
        ولا دويت راني ما نخلي
    </p>
    <p align="center" dir="RTL">
        و لغياب ماهوش كاين
    </p>
    <p align="center" dir="RTL">
        ما كاين بعاد و الحب بيناتنا باين
    </p>
    <p align="center" dir="RTL">
        فحبك يا لحبيب ننضم الف قصيدة
    </p>
    <p align="center" dir="RTL">
        كلام كثير و طريقنا ماهي بعيدة
    </p>
    <p align="center" dir="RTL">
        <br/>
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566690">أنا موجود</a>
    </h1>
    <p align="center" dir="RTL">
        نتقرب ليك فطريقي
    </p>
    <p align="center" dir="RTL">
        ونشوف فيك صديقي
    </p>
    <p align="center" dir="RTL">
        و نبغيك تكون رفيقي
    </p>
    <p align="center" dir="RTL">
        يا حبيب الروح
    </p>
    <p align="center" dir="RTL">
        راه قلبي مجروح
    </p>
    <p align="center" dir="RTL">
        و العقل هايم ينوح
    </p>
    <p align="center" dir="RTL">
        كولشي ديالك لا تنساني
    </p>
    <p align="center" dir="RTL">
        دوقني من غرام كلامك هاني
    </p>
    <p align="center" dir="RTL">
        اللي ليها ليها و زمان مشا و خلاني
    </p>
    <p align="center" dir="RTL">
        لا يا لحبيب ماشي هاكدا يتقال لكلام
    </p>
    <p align="center" dir="RTL">
        لا تخاف من غدر ليام
    </p>
    <p align="center" dir="RTL">
        راه جوج وجوه باش تدوز لعوام
    </p>
    <p align="center" dir="RTL">
        ماشي الزمان اللي خلاك
    </p>
    <p align="center" dir="RTL">
        الزمان قدامك و ربي يرعاك
    </p>
    <p align="center" dir="RTL">
        ليوم هو راس مالك
    </p>
    <p align="center" dir="RTL">
        و غدا مزال قدامك
    </p>
    <p align="center" dir="RTL">
        الله عليها يام
    </p>
    <p align="center" dir="RTL">
        تنتفكرها بحال لحلام
    </p>
    <p align="center" dir="RTL">
        و انا درويش هاكدا على الدوام
    </p>
    <p align="center" dir="RTL">
        الله عليها لحظة
    </p>
    <p align="center" dir="RTL">
        الطيور تغرد وحيدة
    </p>
    <p align="center" dir="RTL">
        والنجوم تحلق بعيدة
    </p>
    <p align="center" dir="RTL">
        و انا هايم فحبك و غرامك
    </p>
    <p align="center" dir="RTL">
        و يحلالي نسمع كلامك
    </p>
    <p align="center" dir="RTL">
        يا حبة رملة فالصحاري
    </p>
    <p align="center" dir="RTL">
        يا نملة فالجبل العالي
    </p>
    <p align="center" dir="RTL">
        يا قطرة في البحور الخوالي
    </p>
    <p align="center" dir="RTL">
        يا بن آدم
    </p>
    <p align="center" dir="RTL">
        انت الصحرة في حبة الرملة
    </p>
    <p align="center" dir="RTL">
        و نت الجبل فديك النملة
    </p>
    <p align="center" dir="RTL">
        و انت البحر فديك القطرة
    </p>
    <p align="center" dir="RTL">
        يا بن آدم
    </p>
    <p align="center" dir="RTL">
        ليك الكون يضرب الف حساب
    </p>
    <p align="center" dir="RTL">
        خلي عليك الخوف و سلك طريق الحباب
    </p>
    <p align="center" dir="RTL">
        لا تكون عنيد و قول كلام الصواب
    </p>
    <p align="center" dir="RTL">
        ما تستسلم للزمان و القهرة
    </p>
    <p align="center" dir="RTL">
        و لا تتور على الحݣرة
    </p>
    <p align="center" dir="RTL">
        راه بزوج بحال الحفرة
    </p>
    <p align="center" dir="RTL">
        زيد سير معايا و قلب على شكون نتاية
    </p>
    <p align="center" dir="RTL">
        اللي ستسلم سدو عليه فالحضيرة
    </p>
    <p align="center" dir="RTL">
        و اللي ثار يدبحوه فالظهيرة
    </p>
    <p align="center" dir="RTL">
        عنداك تكون حبيس العصة و الجزرة
    </p>
    <p align="center" dir="RTL">
        و لا تكون نعجة فهاد الحضرة
    </p>
    <p align="center" dir="RTL">
        راه
    </p>
    <p align="center" dir="RTL">
        انت مول لحكام
    </p>
    <p align="center" dir="RTL">
        وانت اللي تقرر على الدوام
    </p>
    <p align="center" dir="RTL">
        خليها فبالك و زيد القدام
    </p>
    <p align="center" dir="RTL">
        خليك فالحب عايش ولا تفرق بين الانسان
    </p>
    <p align="center" dir="RTL">
        فوق عرش العشق ݣالس و حنى بحال بحال اخوان
    </p>
    <p align="center" dir="RTL">
        متساويين فملك الرحمان
    </p>
    <p align="center" dir="RTL">
        <br/>
        ***
    </p>
    <h1 dir="RTL">
        <a name="_Toc85566691">الجهالة</a>
    </h1>
    <p align="center" dir="RTL">
        شكون نتا و شكون انا
    </p>
    <p align="center" dir="RTL">
        حنى واحد فهاد اللما
    </p>
    <p align="center" dir="RTL">
        حنى قلب واحد فهاد الزحمة
    </p>
    <p align="center" dir="RTL">
        الجهالة تتكون بالمهل
    </p>
    <p align="center" dir="RTL">
        تتجيك ضريفة و تعطيك لخاطر
    </p>
    <p align="center" dir="RTL">
        و تقولك ها علالش و ها كيفاش تباشر
    </p>
    <p align="center" dir="RTL">
        وتبينلك البلان و تسرح ليك الطرقان
    </p>
    <p align="center" dir="RTL">
        تعطيك من الواحد جوج
    </p>
    <p align="center" dir="RTL">
        و جوج عشرة
    </p>
    <p align="center" dir="RTL">
        وتخلي قلبك حجرة
    </p>
    <p align="center" dir="RTL">
        حنى واحد فملك الله
    </p>
    <p align="center" dir="RTL">
        بلا هضرة بلا كلام
    </p>
    <p align="center" dir="RTL">
        لمعنى واضح للعيان
    </p>
    <p align="center" dir="RTL">
        ربي خلق الانسان
    </p>
    <p align="center" dir="RTL">
        ونفخ فيه من روحو
    </p>
    <p align="center" dir="RTL">
        خلينا مع هاد لكلام عنداك تلوحو
    </p>
    <p align="center" dir="RTL">
        شكون نتا و شكون انا
    </p>
    <p align="center" dir="RTL">
        واش حنى فلان و علان
    </p>
    <p align="center" dir="RTL">
        ولا روح من الله تحرك هاد لبدان
    </p>
    <p align="center" dir="RTL">
        الا كنا هاكا و روح وحدة من عند ربي
    </p>
    <p align="center" dir="RTL">
        فلا تجعل بينا عداوة يا روح قلبي
    </p>
    <p align="center" dir="RTL">
        و ما تنساش شكون نتا و شكون انا
    </p>
    <p align="center" dir="RTL">
        خليها بين عينيك
    </p>
    <p align="center" dir="RTL">
        و سمعها مني ليك
    </p>
    <p align="center" dir="RTL">
        يا حبيب القلب
    </p>
    <p align="center" dir="RTL">
        و روح الروح
    </p>
    <p align="center" dir="RTL">
        <br/>
        <br/>
        ***
    </p>
    <h1 dir="RTL">
        <a name="_Toc85566692">الناس روات</a>
    </h1>
    <p align="center" dir="RTL">
        الفرحة كملات
    </p>
    <p align="center" dir="RTL">
        و اللمة تجمعات
    </p>
    <p align="center" dir="RTL">
        و الناس روات
    </p>
    <p align="center" dir="RTL">
        و راه الغمة مشات
    </p>
    <p align="center" dir="RTL">
        و شمسنا ضوات
    </p>
    <p align="center" dir="RTL">
        الفرحة كملات
    </p>
    <p align="center" dir="RTL">
        و اللمة تجمعات
    </p>
    <p align="center" dir="RTL">
        و الناس روات
    </p>
    <p align="center" dir="RTL">
        وقالو ليا ݣاع لحباب
    </p>
    <p align="center" dir="RTL">
        نوض تشوف مزية لراسك
    </p>
    <p align="center" dir="RTL">
        و حيد هاد الخطية
    </p>
    <p align="center" dir="RTL">
        نوض تجول راه طال نعاسك
    </p>
    <p align="center" dir="RTL">
        فيق من الݣلبة و عمر كاسك
    </p>
    <p align="center" dir="RTL">
        ومسك عليك البلية
    </p>
    <p align="center" dir="RTL">
        يا حباب الله سمعو ليا
    </p>
    <p align="center" dir="RTL">
        يا ݣاع لحباب صغيو لكلامي
    </p>
    <p align="center" dir="RTL">
        راه اللي حل عينيه موحال ينعس
    </p>
    <p align="center" dir="RTL">
        و اللي وقف صعيب يݣلس
    </p>
    <p align="center" dir="RTL">
        ويلا شفتي بنادم واقف لا تطلب ݣلاسو
    </p>
    <p align="center" dir="RTL">
        ويلا بغا خليه منو لراسو
    </p>
    <p align="center" dir="RTL">
        سيادي راه الفرحة كملات
    </p>
    <p align="center" dir="RTL">
        و اللمة تجمعات
    </p>
    <p align="center" dir="RTL">
        و الناس روات
    </p>
    <p align="center" dir="RTL">
        انت الفرحة
    </p>
    <p align="center" dir="RTL">
        و انت الصحة
    </p>
    <p align="center" dir="RTL">
        و انت العمر المديد
    </p>
    <p align="center" dir="RTL">
        و الحب السعيد
    </p>
    <p align="center" dir="RTL">
        يا حبيبي
    </p>
    <p align="center" dir="RTL">
        ظم العالم بين يديك
    </p>
    <p align="center" dir="RTL">
        و خود من فضلو.. كولشي راهو ليك
    </p>
    <p align="center" dir="RTL">
        يا حبيبي
    </p>
    <p align="center" dir="RTL">
        زهر البستان قالهالي
    </p>
    <p align="center" dir="RTL">
        و موج الشطئان شرحهالي
    </p>
    <p align="center" dir="RTL">
        و صمت الشجر
    </p>
    <p align="center" dir="RTL">
        و ضو القمر
    </p>
    <p align="center" dir="RTL">
        و الحب اللي دفعني نسهر
    </p>
    <p align="center" dir="RTL">
        يا حباب الله سمعو ليا
    </p>
    <p align="center" dir="RTL">
        يا حب حياتي انا جيت
    </p>
    <p align="center" dir="RTL">
        يا عشقي و فؤادي راني وليت
    </p>
    <p align="center" dir="RTL">
        راني وليت نسمعك فكل حكاية
    </p>
    <p align="center" dir="RTL">
        و نشوفك فكل مراية
    </p>
    <p align="center" dir="RTL">
        و فكل واحد جا و مشا حداية
    </p>
    <p align="center" dir="RTL">
        و فهاد الݣلست انت قدامي
    </p>
    <p align="center" dir="RTL">
        و فخيالي و حلامي
    </p>
    <p align="center" dir="RTL">
        الا ݣلست انت حدايا
    </p>
    <p align="center" dir="RTL">
        و الا مشيت راك معايا
    </p>
    <p align="center" dir="RTL">
        يا حباب الله سمعو ليا
    </p>
    <p align="center" dir="RTL">
        الفرحة كملات
    </p>
    <p align="center" dir="RTL">
        و اللمة تجمعات
    </p>
    <p align="center" dir="RTL">
        و الناس روات
    </p>
    <p align="center" dir="RTL">
        لا تسولني على حال لقدام
    </p>
    <p align="center" dir="RTL">
        و لا تݣولي كيف كانت ليام
    </p>
    <p align="center" dir="RTL">
        خليك معايا هنا و لا تجبد أحلام
    </p>
    <p align="center" dir="RTL">
        يا حباب الله سمعو ليا
    </p>
    <p align="center" dir="RTL">
        حبو واضح بين يديا
    </p>
    <p align="center" dir="RTL">
        طريقو مشيتو برجليا
    </p>
    <p align="center" dir="RTL">
        و سرو شفتو بعينيا
    </p>
    <p align="center" dir="RTL">
        يا حباب الله قولولي
    </p>
    <p align="center" dir="RTL">
        واش الروح تموت
    </p>
    <p align="center" dir="RTL">
        واش الفرحة تفوت
    </p>
    <p align="center" dir="RTL">
        يا حبيب الله
    </p>
    <p align="center" dir="RTL">
        شوف الدنية بعين جميلة
    </p>
    <p align="center" dir="RTL">
        راك ما بدلتي والو غير هي حيلة
    </p>
    <p align="center" dir="RTL">
        باش تعيش مع لحبيب عيشة جميلة
    </p>
    <p align="center" dir="RTL">
        ***
    </p>
    <h1 dir="RTL">
        <a name="_Toc85566693">سلام الله عليكم</a>
    </h1>
    <p align="center" dir="RTL">
        سلام الله عليكم
    </p>
    <p align="center" dir="RTL">
        سلام دايم مداوم
    </p>
    <p align="center" dir="RTL">
        طاير و جا بين يديكم
    </p>
    <p align="center" dir="RTL">
        يا أهل الصفى و الرأفة
    </p>
    <p align="center" dir="RTL">
        يديكم تدوز كي لخيال خفة
    </p>
    <p align="center" dir="RTL">
        و صوتكم ما يخلي فقلبي جفا
    </p>
    <p align="center" dir="RTL">
        بكلام واضح صفا
    </p>
    <p align="center" dir="RTL">
        امرك ما فيه جدال
    </p>
    <p align="center" dir="RTL">
        والو
    </p>
    <p align="center" dir="RTL">
        و عشقك مالو مثال بحالو
    </p>
    <p align="center" dir="RTL">
        يا عشيق الحب و الدلال
    </p>
    <p align="center" dir="RTL">
        اغفلتيني بدلالك
    </p>
    <p align="center" dir="RTL">
        سلبتيني بكلامك
    </p>
    <p align="center" dir="RTL">
        هضرتي و كان حكامك
    </p>
    <p align="center" dir="RTL">
        انت هو هاد اللحظة
    </p>
    <p align="center" dir="RTL">
        انت ليوم ، لبارح غدا
    </p>
    <p align="center" dir="RTL">
        يا شجرة فالجبال تلالي
    </p>
    <p align="center" dir="RTL">
        يا حجرة على الرصيف العالي
    </p>
    <p align="center" dir="RTL">
        يا ݣمرة مخطوفة فالعلالي
    </p>
    <p align="center" dir="RTL">
        يا كل من كان بحالي
    </p>
    <p align="center" dir="RTL">
        يا ناس العشق و الهوى
    </p>
    <p align="center" dir="RTL">
        يا كل من عقلو دوا
    </p>
    <p align="center" dir="RTL">
        يا سحاب تدوز بين لوتاد
    </p>
    <p align="center" dir="RTL">
        يا ناس حسبناهم لينا عماد
    </p>
    <p align="center" dir="RTL">
        يا طير لرزقو سعا
    </p>
    <p align="center" dir="RTL">
        يا ضرير لربو دعا
    </p>
    <p align="center" dir="RTL">
        راه كان و كان
    </p>
    <p align="center" dir="RTL">
        راه امر الله فكل مكان
    </p>
    <p align="center" dir="RTL">
        راه انت هو العنوان
    </p>
    <p align="center" dir="RTL">
        سمع لصوت الاحسان
    </p>
    <p align="center" dir="RTL">
        سمع لروحك يا إنسان
    </p>
    <p align="center" dir="RTL">
        روحك تعطيك اشارة
    </p>
    <p align="center" dir="RTL">
        فهم المعنى وجاوبني بلا شطارة
    </p>
    <p align="center" dir="RTL">
        شكون يحركك
    </p>
    <p align="center" dir="RTL">
        شكون يدويك
    </p>
    <p align="center" dir="RTL">
        شكون يكلمك
    </p>
    <p align="center" dir="RTL">
        وشكون يمشيك
    </p>
    <p align="center" dir="RTL">
        باش راك تشوف
    </p>
    <p align="center" dir="RTL">
        شوف معايا
    </p>
    <p align="center" dir="RTL">
        و أجي كلس حدايا
    </p>
    <p align="center" dir="RTL">
        لا تخليني تايه فحلامي
    </p>
    <p align="center" dir="RTL">
        لا تجعلني محبوس رسامي
    </p>
    <p align="center" dir="RTL">
        ما نحب نكون مفتون قلامي
    </p>
    <p align="center" dir="RTL">
        لا تجعلنا من اللي خافو امرك
    </p>
    <p align="center" dir="RTL">
        لا تكتبنا من لي جهلو سرك
    </p>
    <p align="center" dir="RTL">
        واللي فرقو بين البلحة و الثمرة
    </p>
    <p align="center" dir="RTL">
        راه بحال بحال اولد لميمة
    </p>
    <p align="center" dir="RTL">
        راه بجوج خيال فيلم فسونيمة
    </p>
    <p align="center" dir="RTL">
        <br/>
        ***
        <br/>
        <br/>
    </p>
    <h1 dir="RTL">
        <a name="_Toc85566694">نهار دويت</a>
    </h1>
    <p align="center" dir="RTL">
        عشقك يا لحبيب راه بكاني
    </p>
    <p align="center" dir="RTL">
        وقربك نيت دواني
    </p>
    <p align="center" dir="RTL">
        عارف عمرك ما تنساني
    </p>
    <p align="center" dir="RTL">
        يا كل رجايا
    </p>
    <p align="center" dir="RTL">
        يا عشقي و منايا
    </p>
    <p align="center" dir="RTL">
        يا سعدي و شقايا
    </p>
    <p align="center" dir="RTL">
        بين الحب و لفراق
    </p>
    <p align="center" dir="RTL">
        بين الحب و لفراق
    </p>
    <p align="center" dir="RTL">
        كولشي مشروع فهاد الرواق
    </p>
    <p align="center" dir="RTL">
        من لعقل و لبابة حتى للحماق
    </p>
    <p align="center" dir="RTL">
        علاش تعاديني خود بيدي و ديني
    </p>
    <p align="center" dir="RTL">
        نشوف لحبيب المرزاق
    </p>
    <p align="center" dir="RTL">
        حب عمري وحياتي و ساكن كل داتي
    </p>
    <p align="center" dir="RTL">
        يا اللي معاك صفايا
    </p>
    <p align="center" dir="RTL">
        و نظرتك هي دوايا
    </p>
    <p align="center" dir="RTL">
        نبغي نشوفك ديما معايا
    </p>
    <p align="center" dir="RTL">
        يا قرة عينيا ،راس مالي و كل ما ليا
    </p>
    <p align="center" dir="RTL">
        بين يديك نطلبو لهداية
    </p>
    <p align="center" dir="RTL">
        و نفرحو تما و هنايا
    </p>
    <p align="center" dir="RTL">
        و نطلبو لعفو من مولايا
    </p>
    <p align="center" dir="RTL">
        نظرة وحدة منك تكفيني
    </p>
    <p align="center" dir="RTL">
        مسحتي زلتي و فكيتي جرتي
    </p>
    <p align="center" dir="RTL">
        والله ما نقنط ما دمتي
    </p>
    <p align="center" dir="RTL">
        واش زعما راني نتفتف
    </p>
    <p align="center" dir="RTL">
        و عقلي بحبك هام و تلف
    </p>
    <p align="center" dir="RTL">
        العين فالعين باغي نعرف
    </p>
    <p align="center" dir="RTL">
        ونسكت هموم غدا و ننسا الماضي و نعيش اللحظة
    </p>
    <p align="center" dir="RTL">
        شحال منى فهمومو غارق
    </p>
    <p align="center" dir="RTL">
        داق لمرار و السم الحارق
    </p>
    <p align="center" dir="RTL">
        و خلى لحباب وتاه فالدنيا
    </p>
    <p align="center" dir="RTL">
        شحال منى راهو صابر
    </p>
    <p align="center" dir="RTL">
        من الكية و الوقت الحار
    </p>
    <p align="center" dir="RTL">
        ماشكماك راه فرج الله صار
    </p>
    <p align="center" dir="RTL">
        مازال فالوقت تصيب راحتك و هناك
    </p>
    <p align="center" dir="RTL">
        أجي معايا كولشي تماك
    </p>
    <p align="center" dir="RTL">
        يا اللي فهمومو حاصل
    </p>
    <p align="center" dir="RTL">
        غرقو الزمان و يقلب على رزق اليوم وغدا
    </p>
    <p align="center" dir="RTL">
        علاش عليك راك تتهدا
    </p>
    <p align="center" dir="RTL">
        راه نورو ساطع فكل منهو حي يلبي
    </p>
    <p align="center" dir="RTL">
        شوف قلبك راه قلبي
    </p>
    <p align="center" dir="RTL">
        والروح وحدة فملك ربي
    </p>
    <p align="center" dir="RTL">
        <br/>
        ***
    </p>
    <h1 dir="RTL">
        <a name="_Toc85566695">الله يا الله</a>
    </h1>
    <p align="center" dir="RTL">
        حبيب قلبي و فؤادي
    </p>
    <p align="center" dir="RTL">
        مولاي الحبيب الهادي
    </p>
    <p align="center" dir="RTL">
        ديما معايا و يسمع تنشادي
    </p>
    <p align="center" dir="RTL">
        الله يا الله
    </p>
    <p align="center" dir="RTL">
        مشيت لبلاد بعيدة
    </p>
    <p align="center" dir="RTL">
        ما نعرف حد و لا عارف قصيدة
    </p>
    <p align="center" dir="RTL">
        و تشابكت مع النفس لعنيدة
    </p>
    <p align="center" dir="RTL">
        الله ، الله
    </p>
    <p align="center" dir="RTL">
        نقلب عليه فكل طريق و نشوفو فكل عشيق
    </p>
    <p align="center" dir="RTL">
        ونسمع كلام لحباب من كل قنت بنية فريدة
    </p>
    <p align="center" dir="RTL">
        و ندور لسواق نقلب على تخريجة ليا
    </p>
    <p align="center" dir="RTL">
        الله يا الله
    </p>
    <p align="center" dir="RTL">
        عاري عليك لحتو يا مول الشفاعة
    </p>
    <p align="center" dir="RTL">
        يا رب العباد و مالك هاد الݣاعة
    </p>
    <p align="center" dir="RTL">
        شوف من حال العباد و كون بنا رفيق
    </p>
    <p align="center" dir="RTL">
        يا حبيب لقلوب المضيومة
    </p>
    <p align="center" dir="RTL">
        يا عارف لسرار المكتومة
    </p>
    <p align="center" dir="RTL">
        يا طبيب الجروح المكلومة
    </p>
    <p align="center" dir="RTL">
        الله يا الله
    </p>
    <p align="center" dir="RTL">
        حالنا ما يخفاك يا الواحد ربي
    </p>
    <p align="center" dir="RTL">
        الله يا الله
    </p>
    <p align="center" dir="RTL">
        شرقات شمس قلبي
    </p>
    <p align="center" dir="RTL">
        ملي عرفت حالي و شكون بحالي
    </p>
    <p align="center" dir="RTL">
        الله يا الله
    </p>
    <p align="center" dir="RTL">
        طلع نورك ساكن قلبي
    </p>
    <p align="center" dir="RTL">
        و انا كنت عليه مخبي
    </p>
    <p align="center" dir="RTL">
        الله يا الله
    </p>
    <p align="center" dir="RTL">
        يا حبيب قلبي
    </p>
    <p align="center" dir="RTL">
        و قرة عينيا
    </p>
    <p align="center" dir="RTL">
        يا الله الله
    </p>
    <p align="center" dir="RTL">
        يا حبيب كل الفقارا
    </p>
    <p align="center" dir="RTL">
        يا الله الله
    </p>
    <p align="center" dir="RTL">
        يا رازق مول الشكارة
    </p>
    <p align="center" dir="RTL">
        يا الله الله
    </p>
    <p align="center" dir="RTL">
        ***
    </p>
</div>
<br clear="all"/>
<div>
    <p align="center" dir="RTL">
        <img
            width="420"
            height="587"
            src="file:////Users/ismailhelali/Library/Group%20Containers/UBF8T346G9.Office/TemporaryItems/msohtmlclip/clip_image003.jpg"
            alt="A sunset over a body of water

Description automatically generated with medium confidence"
        />
    </p>
</div>
<br clear="all"/>
<p align="center" dir="RTL">
    <img
        width="420"
        height="593"
        src="file:////Users/ismailhelali/Library/Group%20Containers/UBF8T346G9.Office/TemporaryItems/msohtmlclip/clip_image004.jpg"
        alt="A picture containing sky, outdoor, nature, mountain

Description automatically generated"
    />
</p>

 
    </body>
</html>
